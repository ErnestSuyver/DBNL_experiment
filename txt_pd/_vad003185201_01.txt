



Vaderlandsche Letteroefeningen 
Jaargang 1852


GEBRUIKT EXEMPLAAR
exemplaar universiteitsbibliotheek Leiden, signatuur: V 309 (deel 1), eigen exemplaar dbnl (deel 2)

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1852.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Deel 2, p. X: op deze pagina staat een accolade die meerdere regels overspant. Omdat wij dergelijke accolades in deze digitale versie niet goed kunnen weergeven, wordt op elke betreffende regel de accolade herhaald. Ook de woorden die erop volgen worden om misverstanden te voorkomen op iedere regel herhaald.
Deel 2, p. 241: de aantekeningen zijn opgenomen als eindnoten in de lopende tekst. Hierdoor is het woord ‘Aanteekeningen’ komen te vervallen.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1852.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
Kunsten en Wetenschappen,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1852.
BOEKBESCHOUWING.
Te AMSTERDAM, bij
J. STEMVERS.
1852.

[deel 2, pagina I]
MENGELWERK,

VOOR

1852.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
Kunsten en Wetenschappen,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1852.
MENGELWERK.
Te AMSTERDAM, bij
J. STEMVERS.
1852.

[deel 2, pagina V]
INHOUD

VAN HET

MENGELWERK.

	Bladz.
Fragment eener Reize door Zuid-Amerika. (Vervolg van bl. 662 in den Jaargang van 1851.	1

De Infante.	29

Bianca. Dichtstukje.	42

De zucht naar beter. Dichtstukje.	44

Over de stoffen en krachten en hunne stoffelijkheid en onstoffelijkheid, door l.h. verwey, Med. Doct. te Voorburg.	45


[deel 2, pagina VI]

	Bladz.
De Infante. (Vervolg van bl. 42.)	61

Over Mevrouw kossuth en het Genootschap Tot Émancipatie der Vrouw. Door eene Vrouw.	89

De Infante. (Vervolg en slot van bl. 88.)	102

Iets bij het nadenken over een afgestorven Vriend. Door Mr. jeronimo de vries.	137

De Wet der Ontwikkeling en het Scheppingswonder. Door l.h. verwey, Med. Doct. te Voorburg.	141

De Veldteekenen en Zegels der Ouden.	149

Chinesche Zeden en Legenden.	156

De Czarinnekeus.	177

Over de Krankte der Maatschappij. Door h. van steenbergen, Rustend Leeraar.	181

Paraguay.	196

j. fenimore cooper.	217


[deel 2, pagina VII]

	Bladz.
De Dichter en zijne Muze. Door e.w. van dam van isselt. Dichtstuk.	219

Over de Keuze en Opleiding van Kweekelingen voor het Nationaal Tooneel. Door c.g. withuys.	225

w. bilderdijk - robert southey in Holland.	243

Mijmering. Door Mr. j.d.v.	269

De Albigenzenstrijd. Door j.h. sonstral.	274

Mistress siddons.	290

Rembrandt.	310

De Romeinsche Satire en juvenalis. (Verhandeling, voorgedragen in de Maatschappij Diligentia, te 's Gravenhage.) Door Mr. j. van gigch, Doctor in de Letteren en Regten, Advokaat te 's Gravenhage.	313

De Parel der Vallei.	334

De Dood van montigny. (Volgens de oorspronkelijke, in Spanje gevonden Stukken.)	358


[deel 2, pagina VIII]

	Bladz.
Minnenijd en Liefde.	389

De Albigenzenstrijd. Door j.h. sonstral. (Vervolg van bl. 289.)	405

Gedachten over de zelfstandigheid van den Geest. Door l.h. verwey, Med. Doct. te Voorburg.	422

De Speelman in 't Wolvenbosch. Eene bijdrage tot de geschiedenis van de uitwerkingen der Muzijk.	431

Over de titels Mevrouw en Jufvrouw.	440

Eene Roos. Staaltje van Fransche zeden.	441

De Albigenzenstrijd. Door j.h. sonstral. (Vervolg en slot van bl. 422.)	449

Herinneringen. Door l.	469

De Engelsche Lijköpgravers en Burkenisten.	475

Een Bed en een Schaakbord. Eene Indiaansche legende.	486

De Vlinder. Dichtstukje.	496


[deel 2, pagina IX]

	Bladz.
De Heer van kessel op het Kasteel te Heusden, in 1623; Dichtstuk, door c.w. pape.	497

Dahomey.	510

Jagt-avonturen.	527

De ondergang van het Geslacht cenci te Rome.	541

De twee Bedelaars. 1491.	552

De ontvangenis van murillo.	578

Eene Weddingschap.	583

Bladvulling.	584

Reisverhalen.	I.	De groote Woestijn.	585
	II.	Corsika.	593
	III.	Californië.	603
	IV.	Dahomey.	606

De Kozak-Koning.	610

De Monaco.	624

Bladvulling.	628


[deel 2, pagina X]

	Bladz.
Olivier cromwell en zijne verdedigers. Door j.h. sonstral.	629

Vorsten-graven.	648

Na het zien van eene Schilderij: De boetvaardige Zondares in de woning van simon. Dichtstukje, door z.	664

Suzanna.	667

Olivier cromwell en zijne verdedigers. Door j.h. sonstral. (Vervolg en slot van bl. 648.)	673

Een gemaskerd Bal te Parijs in 1778.	691
Uit den vreemde.
	I.	't Strand, bij avond. } Dichtstukjes.	699
	II.	Welgemoedheid. } Dichtstukjes.	700




2010 dbnl


_vad003185201_01


grieks


Vaderlandsche Letteroefeningen. J. Stemvers, Amsterdam 1852




DBNL-TEI 1



2009-12-10

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. J. Stemvers, Amsterdam 1852
 
Zie: https://www.dbnl.org/tekst/_vad003185201_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Merkwaardigheden uit de geschiedenis van de vestiging en uitbreiding des Christendoms, in verschillende werelddeelen, voornamelijk in betrekking tot den arbeid der Protestantsche Zendelingen; in voorlezingen, door H. Hoffmann, buitengewoon Professor enz. te Bazel. Uit het Hoogduitsch vertaald door J. Oudijk van Putten. Te Rotterdam bij van der Meer en Verbruggen. 1849. In gr. 8vo. XIV en 153 bl. f 1-30. (⋆)

Op allen die den naam van christus belijden, rust eene heilige verpligting, om naar vermogen mede te werken, dat Hij worde verkondigd aan alle volken der aarde. - De erkentenis hiervan heeft de verschillende Zendeling-Genootschappen, wier leuze en doel de uitbreiding van het Evangelie is, in het aanzijn geroepen. Wij verheugen ons, dat de arbeid dier Genootschappen meer en meer begint gewaardeerd en ondersteund te worden. De vroegere onverschilligheid, die te lang omtrent de Evangelieverspreiding onder de Heidenen heerschte, werd bij velen door opgewekten ijver vervangen. Maar nog is de deelneming verre van zoo algemeen te zijn, als zij wezen kon en moest. Wij schrijven dit grootendeels aan onkunde toe. Velen weten het niet, hebben althans geen levendig besef er van, welk een groot gedeelte des menschdoms van het licht des

{==2==} {>>pagina-aanduiding<<}
Christendoms verstoken, in de treurigste duisternis wandelt. Niet weinigen ook zijn er wie de kennis ontbreekt van de groote gevolgen, die, binnen een nog maar kort tijdsbestek, de arbeid van Evangelische Zendelingen in verschillende oorden der wereld heeft gehad. Wij wenschen daarom, dat het werkje, 't welk wij aankondigen, vele lezers moge vinden, en wij durven ook gerustelijk de verzekering geven, dat niemand zich over de lezing zal beklagen.
Gij vindt hier zeven voorlezingen (Missions-Stunden), waarin de waardige hoffmann op eene onderhoudende en boeijende wijze u verhaalt van China, Nieuw-Zeeland en de Sandwich-eilanden. Gij wordt met die landen bekend gemaakt, zoowel wat hunne natuurlijke gesteldheid betreft als den zedelijken en godsdienstigen toestand der volken, die daar wonen. Uw hart zal bewogen worden bij de aanschouwing van de jammerlijke ellende des Heidendoms, die hij u schildert, en gij zult u verblijden over de gunstige verandering, die door de gezegende werking des Evangelies reeds in meerdere of mindere mate in die landen is te weeg gebragt, en over de bemoedigende uitzigten, die voor de zaak van het Koningrijk der Hemelen, vooral ook in China het zoogenaamde hemelsche rijk, geopend zijn. En dit alles wordt u zoo voorgesteld, dat gij u te meer ingenomen zult gevoelen met de uitnemende voorregten, die gij zelven in christus geniet, - waarbij dan tevens de bereidvaardigheid des gemoeds in u zal worden opgewekt of versterkt, om, biddende: Hemelsche Vader! Uw Koningrijk kome! - tevens gewillig bij te dragen, opdat die bede meer en meer tot vervulling worde gebragt.
Wilt gij, lezer! enkele proeven van den inhoud des geschrifts, om eenigzins den geest des beminnelijken Schrijvers te leeren kennen?
Na vermeld te hebben dat de Europeërs, die eenmaal bij de Chinezen achterstonden, thans eene hoogte hebben bereikt, waarvoor het oog van den Aziaat duizelen moet, en waarvan ook de Chinees geen denkbeeld heeft: - vervolgt hij bl. 14.

{==3==} {>>pagina-aanduiding<<}

‘En wat anders, mijne Vrienden! heeft ons Europeërs tot die hoogte gebragt, dan het woord des kruises, ofschoon dat voor de mannen der wetenschap nog zoo vaak ergernis is en dwaasheid? - Dat woord tempert de woeste kracht van barbaarsche horden, en doet hen tot welgeregelde volken worden; dat woord stort vuur en geestdrift uit, zelfs in harten, die volstrekt gevoelloos schijnen voor de dingen die van boven zijn; dat woord, in den geloove aangenomen en bewaard, schenkt troost en kracht, beide in leven en in sterven; dat woord is de tooverstaf, waarmede gewapend de hardste gemoederen verteederd, en de weerstrevigste geesten gedwee gemaakt worden. En daarom, eerst dan wanneer China door het woord van christus vernieuwd, een treffend voorbeeld zal geworden zijn der magt van de eenvoudige Evangelieprediking: eerst dan zal het, zedelijk en geestelijk, heerschappij kunnen voeren over de volkeren van Midden-Azië.’
Bl. 89. - ‘Kindermoord is het vreesselijke woord, dat deze eilandbewoners (het zijn de Sandwich-eilanden, waarvan hij hier spreekt) in bloedig schrift als aan het voorhoofd dragen. De pen weigert de wreede bijzonderheden te vermelden, die met dien kindermoord van oudsher in verband stonden. Genoeg zij het op te merken, dat de Sandwich-eilander zijne kinderen om het leven bragt, zoo hij arm was, omdat hij ze niet zou behoeven te onderhouden; was hij in betere omstandigheden, dan deed hij het, omdat de zorg er voor hem te lastig viel; terwijl twist tusschen echtgenooten gewoonlijk den dood van een onschuldig kind ten gevolge had. Eén voorbeeld slechts. Een man uit de lagere volksklasse had oneenigheid met zijne vrouw. Nadat de twist een tijd lang geduurd had en hooger en hooger geklommen was, grijpt hij in woede zijn zevenjarigen zoon, neemt hem bij armen en beenen, breekt met éénen sterken ruk, tegen zijne knie, den armen jongen de ruggegraat, en werpt daarop het gruwelijk mishandelde kind der moeder voor de voeten. - Men zag ouders met de grootste onverschilligheid in

{==4==} {>>pagina-aanduiding<<}
hunnen tuin een gat graven, hun zuigeling levend daarin leggen, de opening met aarde weder aanvullen en dan den grond met den voet vasttreden. - Men wil, dat voor het minst twee derde van het aantal kinderen, welke op deze eilanden geboren werden, op zulke en andere geweldadige manieren om het leven werden gebragt. - Mijne Vrienden! ik kan hier de opmerking niet terughouden, dat ik mij geen denkbeeld kan maken van die menschen, die terwijl zij weten, dat aan al dergelijke gruwelen hier en elders door de bemoeijingen der Evangelische Zendelingen een einde is gemaakt, toch voortgaan met omtrent dat werk der genade koud en onverschillig te blijven, of die, wat erger is, dat groote en goede werk blijven tegenstaan, zich daarbij verschuilende achter schoonschijnende redeneringen van humaniteit, beschaving en hoe dat alles meer heeten mag. Zou men dezulken niet voor willens blind mogen houden?’
Vervolgens doet de Schrijver opmerken, welk een bijna ongeloofelijke ommekeer er op die eilanden heeft plaats gehad, en dan gaat hij voort:
‘Mijne Vrienden! wat dunkt u, zijn deze merkwaardige feiten, die zulk eene scherpe tegenstelling opleveren met de terugstootende trekken van het vroeger ontworpene beeld, niet verheugend en bevredigend genoeg, en wijzen zij ons niet duidelijk den weg aan, dien wij te volgen hebben, wanneer het geldt wilde horden tot beschaafde menschen te maken? - Het Evangelie van jezus christus, den Gekruisigde, heeft op de Sandwich-eilanden, in den tijd van naauwelijks 20 jaren, dat verbazend wonder uitgewerkt. En vertrouwen wij er op, dat Evangelie zal overal op aarde dat zelfde wonder wrochten, al is het ook, dat wij aan vele oorden langer geduld moeten oefenen, en het uitgeworpen zaad niet overal zoo vroege en tevens zoo rijpe vruchten zien dragen. Maar...zal dat Evangelie een stroom worden, die de dorre akkers der Heidenwereld in vruchtbaar land herschept, en eene kracht, die frissche, lommerrijke, een milden oogst belovende boomen doet opwas-
{==5==} {>>pagina-aanduiding<<}
sen, alom waar de van nature paradijsachtige bodem, in bittere tegenspraak met zich-zelven, slechts dorre struiken en giftige onkruidplanten aanbiedt: dan moet het eerst, in hen die er de bodem van zijn zullen, geloovige harten gevonden, en uit dat geloof des harten bij die allen individueel een werkzaam Christelijk leven ontwikkeld hebben; het moet uit het hart, als de bron, langs menigvuldige kanalen in het leven vloeijen, en daden des lichts en des levens moeten bewijzen, dat het beginsel van alle licht en leven daar binnen aanwezig is. Met andere woorden: wij moeten de ijdele poging nimmer weer herhalen, daar zoo velen reeds schipbreuk op leden, om zonder dat wij als ware Christenen gevoelen en handelen, de Heidenen tot betere menschen te willen maken. Zoo lang wij zelven slechts Christenen zijn in
naam, kunnen wij de arme Heidenen ouze beschaving, onzen handel, onze gemakken en geriefelijkheden, onze weelde brengen, maar daarmede brengen wij hun geen zegen, geene verlossing van het hatelijkst juk, geen leven, maar vloek, maar nieuwe kluisters, verderf en dood. Het is eene heilige waarheid, dat slechts een geloovig volk, eene levende gemeente bij anderen geloof en leven kan te weeg brengen. Daarom, mijne Vrienden! rust op ons, wanneer wij in zedelijk en godsdienstig opzigt werkeloos en onverschillig daar heen leven, de geduchte dubbele verantwoordelijkheid, dat wij, willens en wetens, onze eigene zielen in het verderf storten, en dat wij, daar wij het middellijk konden verhinderen, het verterend vuur ongehinderd laten voortwoeden; dat onder al de vormen van bijgeloof en afgodendienst den gewissen ondergang bereidt van millioenen Heidenen.’
Wij danken den Vertaler voor het goede werk, dat hij heeft verrigt, en hoopen, dat hij genoegzame aanmoediging zal vinden, om ook de nog overige voorlezingen van hoffmann in het Hollandsch ter perse te geven.
Nog iets. - De lezer verzuime niet zijne opmerkzaamheid ook aan de voorrede van den Vertaler te schenken.





{==6==} {>>pagina-aanduiding<<}

Waar is ellende, waar heil op aarde bij menschen en volken? beantwoord door berigten van een ooggetuige. Feestrede, gehouden in de Hervormde kerk te 's Hertogenbosch, den 13 Junij 1851, op de feestelijke bijeenkomst van Bestuurders, Leden en belangstellenden der Zendelingsafdeeling aldaar, door L.J. van Rhijn. Te's Hertogenbosch, bij Gebr. Muller. 1851. In gr. 8vo. 32 bl. f :-30.

De Heer van rhijn heeft zich bij de uitgave van zijne rede het tweeledig oogmerk voorgesteld; om eene proeve te leveren, hoe men in onze dierbare, maar in feesten en feestelijkheid arme, vaderlandsche kerk in waarheid Christelijk feest kan vieren; en om, onder hooger zegen, iets, zoo mogelijk, er aan toe te brengen, dat er meerdere kasu's opstaan in onze gemeenten; dat de geest, die in hem was, bij ons leve meer en meer.
Zal de uitgave dezer feestrede aan die oogmerken voldoen? Wij hopen dat. Het gesprokene althans heeft ook, als 't gelezen wordt, veel dat boeit en indruk maakt. De toon is feestelijk, eenvoudig en krachtvol. De inhoud is, gelijk men haar verwachten mag van een man, die zijne hooge ingenomenheid met de Christelijke Zending zoo nadrukkelijk heeft bewezen.
De Spreker stelt de volgende waarheden op den voorgrond: ‘Alle menschen en alle volken, waar ter wereld ook, buiten de gemeenschap met christus, zijn ellendig. - Alle menschen en alle volken, waar ter wereld ook, naar mate zij met den eenigen Heiland in gemeenschap treden, naar die zelfde mate wijkt hunne ellende en wordt zijn heil aanschouwd.’ Hij staaft die heide stellingen met hetgeen op Java en elders zijne oogen gezien, en zijne ooren gehoord hebben.
Wij wenschen zijn hartelijk woord al de aandacht toe die het verdient. Moge het ook velen aansporen, om zich de reisbeschrijving aan te schaffen, in welke de zaak meer in het breede behandeld wordt.

{==7==} {>>pagina-aanduiding<<}

Eene kleine proeve van den inhoud laten wij hier volgen; de lezer kan er uit zien, wat hij hier te wachten hebbe:
‘Waaraan kon ik daar ginds in het Heidenland van Celebes reeds op den eersten blik gewaar worden, of christus er door de inboorlingen gekend werd of niet....Reeds terstond aan geheel het uiterlijk; aan beter en welvoegelijker kleeding, zindelijker woning, zorgvuldiger bebouwde akkers. Nog meer: De Heidensche Alfaer gaat u stompzinnig, zwijgend, vreesachtig of wantrouwend voorbij - de Christelijke Alfaer groet u vriendelijk, roept u een hartelijk welkom toe. Zoo heb ik het ervaren in het binnen- en bergland van Menado. Ik trad in hunne woningen, in hunne vergaderplaatsen, zij het onder het dak der eenvoudige bedehuizen, zij het onder het lommer der boomen: ik hoorde hunne toespraken en betuigingen, hunne gebeden en liederen aan. “Alles begint bij ons nieuw te worden,” zeide de een. - “De satan regeerde hier vroeger,” sprak de ander, “maar nu komt hier het rijk Gods.” - “Wij Alfaeren,” hervatte een derde, “zijn allen bang voor den dood, maar de vorige week stierf mijne vrouw zoo gerust en welgemoed, alsof zij van deze zijde des meers (het was aan het meer van Tondana) - naar gene zijde werd overgevoerd.” - “Ik was en priester des Duivels,” zeide een grijsaard, “maar nog in mijn ouden dag heeft God mij Zijne hemelboodschap van vergeving en bekeering in jezus bloed bekend gemaakt door dezen Zijnen tolk (wijzende op den Zendeling acedel); ik heb ze gehoord en aangenomen: nu ben ik gerust gesteld voor mijne zonden, en wanneer nu straks de Heer daar boven mij roept, zoo antwoord ik: Ja Heer! ik kom, en ik sterf met zieleblijdschap, omdat ik naar den hemel ga!” - Zulke heerlijke en roerende betuigingen heb ik zeer velen gehoord in onze bloeijende zending van
Menado.’




Dagboek van eenen Evangeliedienaar, gehouden op zijne reis naar en door het Heilige land. Naar het Engelsch van George Fisk, Predikant te Londen. In II Deelen

{==8==} {>>pagina-aanduiding<<}
met platen. Te Haarlem bij de Erven F. Bohn. 1850. In gr. 8vo. 553 bl. f 5-90.

‘De Schrijver heeft zich voorgesteld, den Christelijken lezer naauwkeurig bekend te maken met den tegenwoordigen toestand van Palestina, en hij doet dat met den bijbel in de hand. Hij is een ijverig Protestant van behoudende beginselen, en Evangeliedienaar. Deze hoedanigheden heeft hij op geene enkele bladzijde verloochend.
Het is een zigtbaar teeken van Gods bescherming over Zijne Openbaring, dat, terwijl hoogmoed en zelfwaan de roeping der Heilige Schrift miskennen, hare waarde ontkennen, en zelfs haren inhoud naar het rijk der verdichting zoeken te verbannen, een zoo krachtig middel zich opdoet, dat haar bestaan bevestigt en haar gezag regtvaardigt. Het zal meer en meer algemeen worden naar het Heilige land te trekken, om er de Heilige Schrift nog beter te leeren verstaan. Die grond, welke als ware het nog een weergalm geeft op het woord Gods, dat er gehoord werd, is er een betere commentarie van, dan ook de beste uitlegger zou kunnen leveren; want dáár worden de feiten, op de plaats zelve aan de plaats getoetst, en de overtuiging wordt er uit geboren. Het is, dunkt ons, niet mogelijk, op den grond zelven waar de wonderen Gods zijn geschied, de gedenkboeken Zijner Openbaring te blijven minachten. Den ongeloovige bevangt er eene huivering over zijn ongeloof, den twijfelaar gaat er een licht op, tot zekerheid. De profetie wordt er gebeurtenis zonder haar dichterlijk kleed af te leggen, en gelijk er de geest in alles de vervulling der strafgerigten aanschouwt, zoo wordt er ook het gemoed met de hoop vervuld, dat de belofte der wedergeboorte van het verstrooide en verspreide volk te zijner tijd insgelijks zal worden bevestigd.
Hoe men er de profetiën vervuld ziet, getuigde reeds de lamartine, in de beschrijving van 't geen hem te Tyrus trof (⋆): ‘Het hedendaagsche Tyrus, - aldus

{==9==} {>>pagina-aanduiding<<}
schreef hij - heeft geen haven meer aan zee, geene wegen te land; de profetiën zijn over haar reeds lang vervuld.
Wij trokken stilzwijgend door, ons bezig houdende met de beschouwing van dat rouwkleed en dat stof van een rijk, hetwelk wij betraden. - Wij volgden een voetpad midden door het veld van Tyrus, tusschen de stad en de grijze, naakte heuvelen, welke de Libanon op den Zoom der vlakte neêrwerpt. Wij kwamen ter hoogte zelve van de stad en bereikten een hoop zand, die thans nog haar eenigen wal schijnt uit te maken, totdat hij haar overdelve. Ik dacht aan de profetiën, ik bragt mij eenige der welsprekende bedreigingen te binnen, welke eene goddelijke ingeving ezechiël deed ontboezemen. Ik vond ze niet in woorden terug, maar in de betreurenswaardige werkelijkheid zelve, welke ik voor oogen had. Eenige dichtregelen door, mij bij het vertrek uit Frankrijk naar 't Oosten, geschreven, kwamen mij alleen in de gedachten.

Begeerig is mijn oor, om 't stemgeluid te hooren, 
Dat door de ceders stijgt op Libans trotsche kruin; 
Begeerig zoekt mijn oog, waar Tyrus tinnen gloren.... 
Maar de arend giert er rond, want Tyrus ligt in puin. 

Ik had den zwarten Libanon voor mij; maar de verbeelding, zeide ik tot mij-zelven, heeft mij bedrogen: ik zie noch de adelaren, noch de gieren, die, om de profetiën te vervullen, onophoudelijk van de bergen moesten neêrstrijken, om het doode ligchaam der door God verworpen, en zijn volk vijandige stad te verslinden. Op het oogenblik, toen ik deze opmerking maakte, deed er zich aan onze linkerhand, op den top eener steile rots, die te dezer plaatse in de vlakte tot tegen den weg van de karavanen zich verheft, iets groots, wonderlijks, onbeweegbaar op. Het geleek naar vijf gestalten van zwarten steen, op de rots als op een voetstuk geplaatst; maar aan eenige bijna onmerkbare bewegingen dier kolossale gedaanten, begonnen wij, onder 't naderen te gelooven, dat 't vijf Arabische Bedouins waren,

{==10==} {>>pagina-aanduiding<<}
in bun zakkleed van geitenwol gewikkeld, die ons bij 't overtrekken van dit bergje nazagen. Eindelijk, toen wij slechts een vijftig schreden van deze hoogte afwaren, zagen wij eene dier vijf gedaanten breede wieken uitslaan en ze tegen de zijden klappen, met een geluid even als een zeil, hetwelk men in den wind ontplooit. Wij ontdekten, dat het vijf arenden waren van de allergrootste soort, welke ik ooit nog op de Alpen, of in de diergaarden onzer steden opgesloten gezien heb. Zij vlogen niet weg, zij bewogen zich niet eens bij onze aannadering: als koningen der woestijn, op den rand der rots gezeten, sloegen zij Tyrus gade, gelijk een gebied, dat hun toebehoorde, en werwaarts zij terugkeerden. Zij schenen het bij Goddelijk regt in eigendom te hebben; als werktuigen van een bevel, hetwelk zij ten uitvoer bragten, van eene profetische wraak, welke zij moesten oefenen op en in weerwil van menschen. Ik werd niet moede van de beschouwing dezer werkdadige profetie, van dit wondervol vervullen der Goddelijke bedreigingen, waarvan het toeval ons ooggetuigen liet zijn.
Nooit had er iets meer bovennatuurlijks mijne oogen en mijnen geest zoo sterk getroffen, en het kostte eene groote inspanning van mijne rede, om niet achter de vijf reusachtige adelaren de groote en verschrikkelijke gedaante van den wraakprofeet ezechiël te zien, die zich boven hen ophief, en met oog en vinger de stad aanwees, welke God hun ter verslinding heeft gegeven, terwijl de ademtogt der goddelijke gramschap, de vlokken van zijnen witten haard bewoog, en 's hemels toorengloed den profeet uit de oogen schitterde. Wij hielden op veertig schreden afstands stil; de arenden deden niet dan met minachting den kop draaijen, om ons ook te bezien, eindelijk zonderden zich twee onzer van de karavanen af, en snelden in galop, met hunne geweren in de hand, tot aan den voet van de rots; nog vloden zij niet. - Eenige kogelschoten deden hen loom wegtrekken, maar zij kwamen op het vuur af, en zweefden langen tijd over onze hoofden, zonder door onze kogels

{==11==} {>>pagina-aanduiding<<}
getroffen te worden, even alsof zij ons gezegd hadden: ‘Gij vermoogt niet, wij zijn arenden Gods!’
Aldus is er voor het oog des bezoekers, de profetie in de gebeurtenissen vervuld.
Wij achten 't daarom hoogst belangrijk, kennis te nemen, van hetgeen zij, die dezen méér dan klassieken grond bezoeken er in geschrifte van mededeelen. Eene groote verantwoordelijkheid ligt er op zoodanigen arbeid, die dan alleen aan de eischen voetdoet, als hij de volle waarheid teruggeeft. Het doet er weinig toe of het Heilige land met een Protestantsch of Katholiek, met een liberaal of orthodox oog beschouwd worde, als dat oog maar open is, om te zien wat God gedaan heeft. De veelzijdigheid van beschouwing brengt voordeel aan, en daarom zal dit werk van fisk, ook naast dat van anderen, naar ons gevoelen, zijne waarde behouden.
De reis, in den zomer van 1842 volbragt, gaat van Londen, over Frankrijk, door Italië naar Egypte, van Caïro door de woestijnen naar Palestina, en terug over Bairuth, langs de kusten van Klein-Azië door den Archipel over Konstantinopel langs den Donau en den Rhijn. Men volgt den waardigen Evangeliedienaar zonder inspanning. Hij verdiept zich niet in wetenschappelijk onderzoek, noch weidt breed uit over afgetrokken aardrijkskunde, belangrijk voor den geleerde, maar die anderen zoo ligt door vreemde namen vermoeit; noch zweeft op de vleugelen van eene dichterlijke verbeelding, maar hij vergoedt dat alles door de eenvoudigheid en nadruk, waarmede hij zijne belangrijke indrukken mededeelt. Overal vindt men hem met den bijbel in de hand, en met de feiten der openbaringsgeschiedenis voor zijne oogen, en de voorstellingen die hij aan zijn Dagboek vertrouwd, zijn zoodanig, dat men wel eens vragen kon, of het niet eene gedaante is uit de voorgeslachten, die daar, op den grond zijner voormalige woning nadenkt, over 't geen hij er vroeger heeft ondervonden, genoten en geleden.
Ons bestek vergunt niet, dat wij hem op zijne togten vergezellen. Onder de belangrijkste gedeelten van 't

{==12==} {>>pagina-aanduiding<<}
werk, rekenen wij de beschrijving van zijnen weg door de woestijn van Suez naar den Sinai, vandaar naar Akaba en verder door de woestijn van Paran naar Kanaän; omdat niet ieder die het Heilige land bezoekt, dezen moeijelijken en soms bedenkelijken togt onderneemt.
Wij kunnen het ligt begrijpen, dat de Protestant zich bij den eersten aanblik nog meer ergert aan het bijgeloof der tegenwoordige bewoners van Palestina, dan wanneer hij te Rome het oude beeld van jupiter, tot een standbeeld van den Apostel petrus herdoopt, aan den voet ziet uitgesleten door de kussen der vromen. Maar terwijl wij lezen in het Dagboek van fisk, ontvangen wij van eenen vriend, die méde het Heilige land bezocht heeft, eenige voorwerpen, door hem vandaar medegebragt: een blad van een der olijfboomen, een weinig aarde uit Gethsemané, een stukje steen van den Olijfberg, een tessara van marmer, gevonden op den berg Zion enz. Waarom wordt dit geschenk met een ander gevoel door ons beschouwd, dan een eikenblad uit de Thiergarten van Kleef? Wij behoeven 't niet te zeggen. - Doch wat óns behoedt voor eene bijgeloovige vereering van doode stof, is het hooger leven van het Woord-zelf in ons gemoed. Dat ontbreekt, helaas! onder de belijders van den Christelijken naam in Palestina. Het goddelijke is er slechts ingekerkt: het hemelsche slechts tusschen steenen muren ingevoegd. En daar komt bij, dat de gewoonte behoefte baart aan een voortdurenden prikkel om niet in te sluimeren. Een sterke prikkel eischt weldra een nog sterkeren, en zoo is men gekomen van verval tot verval, en afgedaald tot allerlei nietigheden en beuzelarijen, die er met geveinsden of opregten eerbied, altijd met grooten ophef worden aangewezen en opgehemeld. Doch wat hier van zij; wij leeren uit dit verschijnsel, dat de grond zonder het woord niet voldoende is, om den levenden christus in het gemoed te prenten. De verlichte Christen gaat dan ook naar Palestina, om de plaatsen-zelve te beschouwen, die vroeger het tooneel waren van grootsche
en invloedrijke

{==13==} {>>pagina-aanduiding<<}
gebeurtenissen; doch geenszins om te vereeren, wat menschen van lateren dag er hebben opgerigt. Wij voor ons schenken den monniken, de nis, waar de Wijzen uit het Oosten zich zouden hebben nedergezet; zelfs die kribbe, waarin men beweert, dat de Heiland werd nedergelegd; maar in de plaats, waar abraham zijnen zoon wilde offeren, waar david zijne psalmen zong, waar de Zoon des Vaders sprak, leed, stierf en in zegepraal het graf en de aarde verliet, kan men zich niet vergissen. Steden en dorpen mogen verdwenen zijn voor den invloed des tijds en de verwoestende hand der menschen, toch stuwt de Jordaan nog zijne wateren voort in hetzelfde bed, en het meer van Gennesareth ligt nog binnen dezelfde oeverboorden. Nog staan er de Olijfberg, de Zion en Morea, als in de dagen toen het woord vleesch werd. Wij hebben fisk dáár vergezeld, alsof wij tot zijn gezelschap behoorden. En was het ons niet gegund, te zien, wat hij aanschouwde, wij mogten toch iets ondervinden van 't geen hij heeft gevoeld, en dachten, terwijl hij verhaalde van Bethlehem en Nazareth, van den Olijfberg en Gethsemané, hoe zalig zal het zijn, waaneer wij eenmaal het Hemelsche Jeruzalem binnentreden en Hem aanschouwen met de kroon der eeuwen gesierd, wiens slapen eens in de stad van david met eenen distelkrans omslingerd waren.
h.
j.h.s.




Dissonanten met den grondtoon onzer eeuw. Aphorismen over godsdienst en staatkunde en over Christenkerk en Christengeloof in onderlinge betrekking, door L.J. van Rhijn, Predikant bij de Hervormden te Chaam c.a. Te Utrecht, bij Kemink en Zoon. 1851. In gr. 8vo. 41 bl. f :-50.

Met zekeren weêrzin - wij ontveinzen het niet - kondigen wij, na herhaalde lezing, dit boeksken aan. Wij vroegen ons-zelven rekenschap af van dien onwillekeurigen tegenzin, dien het ons inboezemde, en vonden

{==14==} {>>pagina-aanduiding<<}
de oorzaak niet in gebrek aan welwillendheid omtrent den Schrijver, wiens verdiensten en gaven wij van heeler harte huldigen. Maar van den eersten oogenblik af, dat wij met deze Aphorismen, eerst elders afgedrukt en thans afzonderlijk uitgegeven, kennis maakten, mishaagde ons zoowel de vorm als de inhoud. Onze veelbewogen tijd heeft aan iets anders, dan aan korte stellingen, die apodiktiesch spreken en weinig gemotiveerd zijn, zooals hier gevonden worden, behoefte. Kennis, diepe, grondige kennis moet er onder de menschen verspreid worden, indien zij bevoegd zullen zijn, om mede te oordeelen over zoo hooge belangen, als hier ter sprake komen. Zulke stellingen, die als hooge orakelen klinken, zijn regt dienstig, om op den volksgeest te werken en bij onkundigen ingang te vinden, maar verspreiden overigens geen genoegzaam licht en worden ligtelijk eenzijdig, zoodra zij van een standpunt uitgaan, dat slechts betrekkelijke waarde heeft. De Schrijver erkent zelf, opregt genoeg, dat hij liever een te sterk, dan een te flaauw woord gebruikt, waar hij slapenden of valschelijk gerusten wenscht wakker te schudden, en meent, dat Nederland aan slaapwekkende en verdoovende middelen overgenoeg heeft. Wij bezigen liefst op het terrein van waarheid en wetenschap het regte woord, al moeten wij ook lang zoeken, eer wij het gevonden hebben. In dagen van allerlei overdrijving als de onze, nocet omne nimium, en valt de mogelijke schade van het te niet op den Schrijver alleen, zooals v. rhijn beweert, maar ook en grootendeels op anderen terug, die er door gebragt worden tot uitersten. Och, of een ieder, die het eerlijk meent en geene partij, maar de zaak der waarheid zoekt te dienen, hiervan overtuigd ware! De verbittering der partijen in het staatkundige en godsdienstige is reeds hoog genoeg
geklommen, en behoeft niet meer aangeblazen te worden. Het is meer dan tijd, dat men, in plaats van de hartstogten langer in beweging te brengen, kalm en bezonnen te werk ga; door middel van bedachtzaam onderzoek wikke en wege, en, waar men meent op vasten bodem te staan, de waar-
{==15==} {>>pagina-aanduiding<<}
heid, om wier zegepraal het ons alleen te doen moet zijn, betrachte in liefde. Wij zullen er v. rhijn en anderen, die hem volgen en ter zijde staan, te hooger om achten, waanneer zij ons daarvan voortaan het navolgenswaardig voorbeeld geven. - En wat nu den inhoud dezer Aphorismen betreft, wij komen er voor uit, ons thans alleen tot de tweede reeks: over Christenkerk en Christengeloof bepalende, dat zij veel waars en goeds bevatten, waarmede wij ons best zouden kunnen vereenigen. Dat bijv. de kerk, terwijl zij eenzijdige dwalingen zocht af te weren, ligtelijk door hare bepalingen tot tegenovergestelde dwalingen heenleidde; dat men door het te streng handhaven der eenmaal vastgestelde kerkleer ten allen tijde, ten koste van het waarachtige leven des geloofs, tot een min vruchtbaar dogmatisme verviel; dat het twisten over hooge, speculatieve punten der heilswaarheid altijd, blijkens geschiedenis en ervaring, met groot gevaar verbonden is; dat elke ontwikkelde kerkleer in vele opzigten slechts eene relatieve, tijdelijke waarde en in zooverre alleen historische beteekenis heeft. Wie verblijdt zich niet, dit hier onbewimpeld erkend te zien? Maar wanneer er dan, daartegenover, op gematigde handhaving der aangenomene kerkleer met kracht wordt aangedrongen, zonder dat de maat wordt opgegeven en de mogelijkheid en uitvoerlijkheid van zulk eene handhaving duidelijk blijkt; wanneer er tegen hen, die de kerkleer als zoodanig bestrijden en slechts het Evangelie zuiver zonder menschelijke bijvoegselen
wenschen terug te geven, schrikkelijk wordt te velde getrokken, zonder dat het eigenlijk gezag dier leer, nevens het geheel éénig gezag van Gods onfeilbaar woord, op goede, deugdelijke gronden bewezen wordt; wanneer er bij herhaling van kerkleeraars wordt gesproken, die er hun werk van maken, om onze kerkleer te bestrijden, terwijl zij enkel, zooveel wij weten, het vermeend en onbewezen gezag dier leer bestrijden, en zich daarvan geene andere afwijkingen veroorlooven, dan waartoe het hoog gezag van Gods woord hen gewetenshalve verpligt: dan weten wij in waarheid niet, wat wij van zulke onnaauwkeu-
{==16==} {>>pagina-aanduiding<<}
rige, ongegronde en gevaarlijke stellingen, en van hem, die ze in onze dagen onvoorzigtig verspreidt, denken en gelooven moeten. Liefst houden wij het er voor, dat hier een niet ongewoon, onwillekeurig zelfbedrog heeft plaats gehad; maar dat onverschoonlijk is in iemand, die voorgeeft - eene niet onbeduidende pretentie! - bij weinig boekengeleerdheid, naar zijnen aard en aanleg, bij voorkeur uit het boek des levens geleerd te hebben, en - dit wordt er mede bedoeld - door ervaring wijs geworden te zijn. Gulhartig bekennen wij, dat wij van zulk eenen wijze meerdere helderheid en diepte zouden verwacht hebben. Wat meer is, wij achten ons in staat, om, uitgaande van het forméle beginsel der Hervorming, dat ook in de Hervormde kerk op den voorgrond staat, eene reeks van stellingen te leveren, tegen die van v. rhijn lijnregt aangekant, maar zouden niet meenen, daarmede de volle waarheid te hebben uitgesproken. Wil men er eene proeve van?

1. De Hervorming der zestiende eeuw is uitgegaan van het vrije onderzoek der goddelijke waarheid, die in christus is, en zij verloochent haren oorsprong, zoodra zij die vrijheid van onderzoek in eenig opzigt mogt willen beperken.

2. Juist daarom hebben de eerste Hervormers de kerk van Rome verlaten, omdat zij in haar midden belemmerd werden in de belijdenis der waarheid, en onafhankelijk willen zijn van alle menschelijk gezag in zaken van godsdienst en geweten. Hunne getrouwe volgelingen hebben ernstig toe te zien, dat zij geen ander soortgelijk juk zich laten opleggen. Het zou welhaast te zwaar zijn, om te dragen.

3. Gebonden aan het woord van God, moet alzoo het Protestantismus, naar zijnen aard, tegen alle menschelijk gezag blijven protestéren, dat zich in of buiten de kerk verheft.

4. De formulieren van éénigheid, bij de Evangelische kerken aangenomen, zijn oorspronkelijk niet ingesteld, om banden des geloofs te zijn. Zij moeten, uit den aard der zaak, allengs verouderen, deels omdat het

{==17==} {>>pagina-aanduiding<<}
onderzoek der waarheid, onder de leiding van Gods geest, onafgebroken voortgaat, deels omdat er gedurig nieuwe dwalingen opkomen, die bestreden moeten worden, deels omdat het Christelijk geloof zich telkens, naar de behoefte des tijds, andere, nieuwe vormen schept.

5. De ondervinding in ons vaderland heeft geleerd, dat zulke formulieren, ofschoon ingevoerd met verbindend gezag, den voortgang des onderzoeks en der godgeleerde ontwikkelingen niet bij magte zijn te stuiten. Elke nieuwe proeve moet en zal noodwendig hetzelfde resultaat weder voortbrengen. De geest laat zich niet binden, allerminst de Geest van God, die alleen in de waarheid leidt.

6. De voorstanders der formulieren, als zij de gematigde handhaving der kerkleer vorderen, weten eigenlijk niet regt, wat zij willen, zoolang zij de grenzen dier handhaving en de mate, daarin te houden, niet zóó naauwkeurig omschrijven, dat er geen gevaar van misverstand te vreezen is.


Waartoe meer? Wij herhalen het, deze vlugtige stellingen, hoe waar ook in zich-zelve, omvatten de gansche waarheid niet. Terwijl wij ze, zonder ernstige voorbereiding, nederschreven, enkel om ze in hare betrekkelijke waarheid te plaatsen tegenover de even eenzijdige Aphorismen, die voor ons liggen, wachten wij alleen van den tijd de oplossing van een vraagstuk, waarover wij ongaarne, geroepen of ongeroepen, beslissende uitspraak zouden willen doen. En vraagt iemand, of zulk eene handhaving der formulieren, als hier wordt voorgestaan, in den geest der Evangelies ligt - eene vraag, die bij v. rhijn in zijn ijveren niet eenmaal schijnt opgekomen te zijn - hij zoeke daarop het antwoord in de Christelijke bijdragen No. 2 door een' jurist, die menigen theolegant beschaamt.
⋆ ⋆ ⋆




Lettre à Monsieur R...., Membre de l'assemblée législative, sur la situation politique de la France, par G.E. de Mad, ancien officier de cavalerie, chevalier etc. La Haye,

{==18==} {>>pagina-aanduiding<<}
chez H.C. Susan, éditeur, et à Bruxelles, ches Perichon. 1851. In gr. 8vo. 44 pag. f -40.

Wij zullen den doorzigtigen sluijer niet opligten, die onder een gemakkelijk om te zetten pseudoniem, den waren naam van den Schrijver verbergt. Deze geestige Brochure, behandelt een der opmerkelijkste verschijnselen van den tegenwoordigen toestand van Frankrijk, namelijk den invloed, dien de Roomsch Catholieke geestelijkheid, daar, sedert de omwenteling van 1848, weder herkregen heeft.
Het is tegen den geest van reactie, die zich in het algemeen, onder de regeringen van Europa openbaart, dat de Schrijver te velde trekt; een geest, even gevaarlijk als de Socialistische Communistische Demagogie.
Men heeft dikwijls en met regt herhaald, dat het éénigste redmiddel der Europesche beschaving in het Christendom ligt; maar dat Christendom bestaat voorzeker niet in de vormen van het Catholicisme, noch in die van oude Geloofsbelijdenissen. - Het is in zij verheven aard boven beiden, en geschikt om eene gedaante aan te nemen, meer overeenkomstig met de ontwikkeling der 19o eeuw. Wij leven in een overgangstijdperk, waarin de onbruikbaar geworden vormen langzaam verdwijnen, en de nieuwe nog niet tot genoegzame vastheid gekomen zijn. Maar de middelen om hun die te doen erlangen, moeten op een anderen toon, dan vroeger door voltaire en rousseau werd aangeslagen, aangewezen worden. Hooge zedelijke ernst moet naar ons gevoelen, voor de Satire in de plaats komen. De bedoeling van dit kleine geschrift, is echter zéér loffelijk; ofschoon wij omtrent de middelen eenigermate van den hooggeachten Schrijver zouden verschillen. Hij schijnt de bijgevoegde verzen aan de Charivari ingezonden te hebben, die ze niet heeft geplaatst, en wier Redactie aldus getoond heeft, meer geestig dan beleefd te zijn; hetgeen bij zoogenaamde geestige lieden wel meer het geval is. - De Schrijver maakt daar eene gelukkige uitzondering op. Wij bevelen dit nieuwe voorthrengsel van zijne vruchtbare pen met veel genoegen aan.


{==19==} {>>pagina-aanduiding<<}

Handelingen van het Nederlandsch Congres, gehouden te Gent den 26, 27, 28 en 29 Augustus 1849. Te Gent ter Boek- en Steendrukkerij var L. Hebbelynck. 1850, voor België bij Hoste te Gent, en voor Holland bij G.B. van Goor te Gouda. In gr. 8vo. 177 bl. f 1-60.

Als dit werk ons in tijds ware toegezonden, hadden wij er verslag van kunnen doen vóór de zamenkomst van het tweede Congres, dat te Amsterdam heeft plaats gehad. Nu wij 't daartoe te laat ontvingen, zullen wij er maar kort over zijn; te meer omdat de Handelingen van het tweede Congres reeds voor ons liggen, die eene breedere behandeling vorderen, en aangekondigd zullen worden in een volgend Nommer. Wij doen daarom van die Handelingen van het Eerste Congres alleen maar den inhoud kennen.
De titel van het werk is niet naauwkeurig en had moeten zijn: ‘Nederlandsch Letterkundig Congres,’ zoo als op bl. 2 staat. Ook blijkt nergens, door wien deze Handelingen zijn uitgegeven, zoodat zij uiterlijk geene teekenen hebben van echtheid. Wij zouden het eigenaardig hebben gevonden, als zij waren uitgegeven door de ‘Voorbereidende Commissie,’ van welke de Heeren h.a. snellaert, Voorzitter en ph. blommaert, en de Baron jules de saint-genois Secretarissen waren; of anders door het Bureel, ‘dat de Vergaderingen heeft geleid, en bestaan heeft uit de Heeren Mr. des amorie van der hoeven, als Voorzitters, b. schreuder en j. david als Ondervoorzitters, j.a. alberdingh-thijm en ph. blommaert als Secretarissen. De Handelingen echter brengen inwendig overvloedige bewijzen van echtheid mede, zoodat niemand behoeft te twijfelen, of het werk door eene bevoegde redactie zij te zamen gesteld.
In de zitting van het Gezelschap “Nederlandsch Taalverbond,” te Gent den 24e December 1848 gehouden, werd besloten tot eene oproeping aan de Geleerden en Letterkundigen van België en Holland, om het Congres te komen bijwonen. In den uitnoodigingsbrief van den

{==20==} {>>pagina-aanduiding<<}
20 Januarij 1849 werd opgegeven, dat behandeld zouden kunnen worden alle punten, welke het behoud van den Nederlandschen stam ten doel hebben, onder bijvoeging, dat, om eene vastere regeling aan de werkzaamheden van het Congres te geven, de Uitvoerende Commissie dezelve had bepaald tot:
Nederlandsche Tael- en Letterkunde,
Nederlandsche Geschiedenis,
Nederlandsch Tooneel- en Zangmuzijk,
Nederlandsche Boekhandel.
Voorts werd er in gesproken van de bewaring der godsdienstige en staatkundige verdraagzaamheid, en herinnerd dat de tegenwoordige toestand der beide Afdeelingen van Nederland door de sprekers op het strengst diende te worden geëerbiedigd.’
De namen der Letterkundigen, die aangenomen hadden voorlezingen te doen of bijdragen te leveren, werden aangekondigd in een Programma, hetwelk echter op het Congres-zelven, eenige wijziging heeft ondergaan. - Wij gelooven wel te doen, als wij, ofschoon 't eenigzins droog zij, hier de namen der Verhandelaars, en de door hen behandelde onderwerpen vermelden. Men zal er eenigzins uit kunnen oordeelen, of en in hoeverre aan het doel van het Congres werd beantwoord. Zij zijn de volgende:
De jagen: Over het belang, dat er in de zamenwerking van Belgische en Noord-Nederlandsche Letterkundigen gelegen is voor den bloei der Nederlandsche taal.
David: Over stijlverbetering en het nut dat uit de grondige kennis der levende of gesprokene taal te trekken is.
De haerne: Over de uitgestrektheid van het Nederlandsche Taelgebied, en over de eigenlijke bedoelingen van het Congres.
De sleeckx: Over de strekking der beoefenaren van de Vaderlandsche Letterkunde, vooral in Vlaemsch België.
Willems: Over de Nederduitsche Letterkunde en geestontwikkeling in Vlaanderen. - Dit stuk is voor de vuist uilgesproken, en daarom in den bundel niet voorhanden.

{==21==} {>>pagina-aanduiding<<}
Een overzigt, hoe beknopt dan ook, van den inhoud, ware derhalve aangenaam en nuttig geweest.
Van beers: een dichtstuk, getiteld: Eene Bloem uit de Volksklas.
Jottrand: Hoe zal men in het toekomende de Nederlanders, zoo van de Waelsche en Nederduitche als van de Hoogduitsche stammen bijeenhouden, zonder hun natuurlijk regt wegens het gebruik hunner wederzijdsche Talen te krenken.
Costerman: De la signification de l'Etat Belge comme centre des trois nationalités et par conséquant des trois littératures française, allemande et neérlandaise; par olivier.
De jonghe: Om de tael te doen dienen als middel van volksbeschaving en onderwijs in Vlaanderen, door tijdschriften en boekwerken.
Gerth van wijck: Over den stand en de eischen onzer gemeenschappelijke moedertaal.
Nolet de brauwere van steelant: Een fragment uit het onafgewerkte Epos De Zendeling; getiteld: De Storm.
Suringar: Over den nadruk, bepaaldelijk: of, en op welke gronden men den nadruk meent te kunnen billijken en regtvaardigen? en: of men dien acht in het belang van de Vlaamsche Letterkunde en den Belgischen boekhandel?
Ecrevisse: Over de ontwikkeling der Nederduitsche Tael- en Letterkunde in de zuid-oostelijke Belgische provinciën onder het Rijk der Nederlanden.
Ter haar: een dichtstuk, getiteld: Parijs op een der Junijdagen 1848.
Kesteloot: Over de Archieven der in 1830 geslotene Maatschappij van Nederlandsche Tael en Letterkunde: Regat prudentia vires.
Cracco: Een fragment van de door hem vertaelde Ilias.
De deyn: voorgelezen door rens: Over het vraagstuk. Wat moet de Nederduitsche Schrijver bij ons voornamelijk bedoelen?
Diricksens gezegd zetternam: Over eene verbindtenis tusschen alle dorpen van Vlaemsch België.

{==22==} {>>pagina-aanduiding<<}

Snellaert: Wenken over het Nationaal Tooneel, van a. van halmael.
Ondereet: Over de vereischten om het Nationaal Tooneel te doen bloeijen.
Blieck: Een dichtstuk: Over het misbruik der vrije drukpers. Dit gedicht schijnt om het vergevorderde uur niet te zijn voorgelezen.
Alberdingk-thijm: Een dichtstuk, getiteld: Afscheidsgroet.
Abm. des amorie van der hoeven: Eene toespraak tot sluiting van het Congres, met uitnoodiging aan de ‘Broeders van het Zuiden, om een volgend jaar binnen Amstels muren zich te verzamelen, en daar het feest te vernieuwen der verbroedering van het Noorden en Zuiden, door ééne en dezelfde zucht voor de handhaving en den bloei der Nederlandsche Letterkunde.’
Eene verhandeling ‘over jakob van maerlant als Zuid-Hollander,’ door den Heer buddingh ingezonden, werd ter tafel gebragt, doch niet voorgelezen.
De bundel is zeer belangrijk. Velen der voorgedragen stukken moeten door hunne wetenschappelijke waarde of kunstverdienste diepen indruk hebben gemaakt. Wij betreuren buiten de gelegenheid te zijn geweest, om het Congres te gaan bijwonen. Het belangrijkst gedeelte der Handelingen is echter geweest: a. de benoeming van eene Commissie, om een verzoekschrift op te stellen en in te zenden aan de wederzijdsche staatsbesturen tot beveiliging van den lettereigendom, en maatregelen te beramen tegen den nadruk, en b. eene uitnoodiging aan beroemde taalgeleerden, om hunne gedachten te laten gaan over een ontwerp van een algemeen Taal- en Letterkundig Woordenboek voor Zuid- en Noord-Nederland, en om hunne denkbeelden daarover op het eerstvolgend Congres mede te deelen. Wij achten het overbodig, daaromtrent in bijzonderheden te treden; wijl zij algemeen bekend zijn. Uit de aankondiging der Handelingen van het Tweede Congres, zullen wij zien, dat, wel is waar, deze belangrijke maatregelen voor als nog weinig vrucht hebben opgeleverd, maar dat dit ligt aan moei-
{==23==} {>>pagina-aanduiding<<}
jelijkheden, die van beide de opdragten onafscheidelijk zijn. Het denkbeeld van het Nederlandsche Taalverbond om de geleerden en letterkundigen van België en Holland (Nederland) toteen te brengen is een allergelukkigst denkbeeld geweest, waarvan de gevolgen voor de Nederduitsche taal en letteren nog niet zijn te berekenen, maar huiten twijfel groot en heilzaam zullen zijn, al kunnen zij niet als met een tooverstaf in het leven worden geroepen.
Ongaarne missen wij eene lijst der geleerden en letterkundigen, die aan het Eerste Nederlandsche Letterkundig Congres hebben deel genomen. Daaruit zou, waarschijnlijk, gebleken zijn dat bij het noemen van Professor tiedeman (Utrecht) (bl. 25) eene vergissing heeft plaats gehad. - Vele Noord-Nederlandsche Geleerden en Letterkundigen werden, door de in 1849 heerschende ziekte, van deelneming aan het Congres te Gent terug gehouden. Om meer dan ééne reden verheugen wij ons, dat dit niet het geval is geweest met den Hoogleeraar abm. des amorie van der hoeven en onzen puikdichter ter haar.




Gedenkwaardigheden uit de Geschiedenis van Gelderland, door onuitgegevene Oorkonden opgehelderd en bevestigd. Door Is. An. Nijhoff. Vde Deel. De Bourgondische Heerschappij. Te Arnhem bij Is. An. Nijhoff. 1851. In 4to. XC en 218 bl. f 4-10.

Dit Vde Deel van nijhoff's belangrijk werk, geeft ons de Geschiedenis van Gelderland van den jare 1473 tot 1492, of van den dood van den ongelukkigen Hertog arnold tot aan de bevrijding van diens kleinzoon, den jeugdigen, later zoo beroemden, karel van Egmond. Het bevat alzoo het geheele tijdperk der Bourgondische regering, eerst onder karel den Stoute, later onder maximiliaan van Oostenrijk. Een twintigjarig en woelig tijdvak, waarvan de Schrijver in de XC eerste bladzijden een hoogst lezenswaardig overzigt geeft, dat in allen opzigte gunstig afsteekt bij de 25 bladz. die de, in ons

{==24==} {>>pagina-aanduiding<<}
oog onleesbare, slichtenhorst er van opdischt. Dit zou nu wel op zich-zelf een schrale lof zijn: doch nijhoff heeft meer gedaan. Hij heeft in zijn bondigen en vloeijenden stijl een geregeld, helder en volledig verhaal geleverd van het geheele, zoo uit- als inwendige beloop der zaken in dit ongelukkige tijdvak, en dit verbonden met eene beschouwing van het goede, 't welk daarin zoo door verbetering der Regtsbedeeling en van het Muntwezen als anderzins werd voorbereid of deels te weeg gebragt.
Het tweede gedeelte van het boekdeel bevat, als naar gewoonte, de Verzameling der Oorkonden. Wij prijzen de wijze spaarzaamheid, waarmede de Schrijver hierin is te werk gegaan, en waardoor dit deel ook de helft minder omslagtig, en daardoor ook minder kostbaar is geworden dan de voorgaande. Inderdaad groeit ook met de XVde en XVIde Eeuw niet alleen het aantal der bewaard gebleven Oorkonden; maar ook de langwijligheid van elk stuk op zich-zelve zoodanig aan, dat al het onuitgegevene in zijn geheel te willen afdrukken, bijna niet meer uitvoerbaar wordt. Wanneer wij nu nagaan dat wij nu juist aan het meest helangrijke tijdperk der geheel zelfstandige Geschiedenis van Gelderland, de regering van den roemzuchtigen karel van Egmond, den onbedwongen tegenstander van Keizer karel gekomen zijn, kunnen wij den wensch niet onderdrukken, dat de zoo uitnemend voor de Geschiedpen berékende Schrijver, ons spoedig in een volgend Boekdeel die Geschiedenis in haar geheel levere, zonder naar het afdrukken der Oorkonden te wachten. Hoe belangrijk deze in vele opzigten zullen zijn, daarbij is minder haast, en er zou ook minder bij verloren worden, dan aan de slotsommen, die de daarin zoo doorkneede Schrijver er zelf uit getrokken heeft.
Ook het uitwendige, smaakvolle druk en hoogst naauwkeurige correctie, doet den Schrijver, tevens Uitgever, alle eer aan.






{==25==} {>>pagina-aanduiding<<}

Het scheppingswonder beschouwd in de geschiedenis van het geschapene, of de Asterolepis van Stromness. Door Hugh Miller. Naar de derde uitgaaf uit het Engelsch vertaald door Dr. D. Lubach. Te Haarlem, bij A.C. Kruseman. 1851. In gr. 8vo. XVIII en 342 bl., benevens 5 uitslaande Platen. f 3-50.

Bij sommige lezers van dit Tijdschrift zal misschien nog de aankondiging niet geheel vergeten zijn, die in 1850 door mij van het uit het Engelsch vertaalde werk: ‘Sporen van de natuurlijke geschiedenis der Schepping’ gegeven is. Het is met dit werk gegaan gelijk met zoo vele andere voortbrengsels der drukpers, en hoezeer het in den aanvang levendige sensatie maakte, hoort men het nu bijkans niet meer noemen. In zoo verre komt dus de thans aangekondigde vertaling van een, daar tegen hoofdzakelijk gerigt werk te laat. Het is daarom ook te voorzien, dat het debiet niet zoo ruim zal zijn, als de moeite van Vertaler en Uitgever wel verdiend hadden. Wat de uitwendige uitvoering van dit boek betreft, deze onderscheidt zich door druk, papier en eenvoudige netheid van vele andere voortbrengsels der vaderlandsche pers. Gaarne zagen wij het in veler handen, en, hoezeer deze aankondiging, buiten onze schuld, later komt, dan het belang der zaak anders zou geëischt hebben, zullen wij ons echter verheugen zoo zij iets mag bijdragen tot meerdere verspreiding van dit merkwaardige werk.
Er is in dat boek een schat van kennis ten toon gespreid, met krachtige oorspronkelijkheid in het licht gesteld, en door onmiskenbaren luim verhelderd, zoodat er wel geen beschaafd lezer zijn zal, die er niet veel uit leeren kan; maar het is daarbij, meer dan het werk waar tegen het gerigt is, voor natuurkenners geschreven; het veronderstelt meer kennis en meerdere belangstelling in speciaal onderzoek. Daarbij heeft het, behalve kleinere misslagen en gebreken, naar ons he-
{==26==} {>>pagina-aanduiding<<}
scheiden oordeel, een hoofdgebrek, en dit bestaat in gemis aan eenheid. De Schrijver schijnt dit zelf gevoeld te hebben. Hij vangt zijn berigt aan den lezer aldus aan: ‘Er zijn hoofdstukken in dit boek, die, naar ik vrees, den gewonen lezer te uitvoerig zullen toeschijnen, en die toch den geoloog minder zouden bevallen, indien er eenig gedeelte van was weggelaten. Die hoofdstukken hebben betrekking op organismen, die tot dusverre niet afgebeeld noch beschreven zijn, en hebben hunne waarde juist aan die groote, in kleinigheden loopende uitvoerigheid te danken, welke door bloot letterkundige beoordeelaars, die niet zeer bekend zijn met, of weinig belang stellen in fossilen, beschouwd zal worden als een groot gebrek, waardoor het algemeene onderwerp van het werk als overstelpt wordt.’ Hij geeft daarom den raad, van sommige deelen van het werk slechts vlugtig te doorloopen, zoo men niet bijzonder met palaeontologie bekend is, en wijst die deelen zelve aan. Intusschen ligt de fout hierin, dat de Schrijver zich niet duidelijk heeft voorgesteld, voor welke klasse van lezers hij zijn boek bestemde. De beschrijving van de Asterolepis had de stof kunnen leveren tot eene verhandeling voor een deel der werken van eene of andere geleerde Maatschappij, en de overige hoofdstukken van dit boek zijn, dikwerf op eenen zeer populairen toon, tot een groot publiek gerigt. In Engeland kan het laatste zijne nuttigheid hebben, wanneer
werkelijk, zoo als miller verzekert, de in het anonyme boek der Sporen voorgedragene leer zich in de Maatschappij zoo wijd verbreid heeft, dat men moeijelijk met den spoorwagen of de stoomboot reizen of een troep kundige handwerkslieden ontmoeten kan, zonder blijken van haren invloed te bespeuren. Maar het boek zou voor die klasse van lezers winnen bij besnoeijing. Van de beschrijving der Asterolepis kon dan veel gemist worden. Om deze redenen zouden wij ons scharen naast ‘die bloot letterkundige beoordeelaars,’ van welke de Schrijver verwacht, dat zij dit beschouwen zullen ‘als een groot gebrek’; maar wij zouden dit niet alleen als letterkundige beoordeelaars doen. Van het tegenoverge-
{==27==} {>>pagina-aanduiding<<}
stelde standpunt toch uitgaande, en het werk als voor den geoloog of palaeontoloog geschreven beschouwende, zouden wij bijkans twee derde gedeelten van het boek kunnen missen, en wel juist die gedeelten, welke voor het groot publiek bestemd zijn. De Schrijver had dus twee werken uit zijn boek kunnen zamenstellen, en, beide gedeelten in zijn boek opnemende, ontneemt hij aan zijn arbeid éénheid, en in het eene deel verstaanbaarheid voor de eene, en in het andere belangrijkheid voor eene tweede klasse van lezers. In het vervolg hopen wij gelegenheid te hebben op dit werk nogmaals terug te komen, en zullen dan onze aandacht meer bijzonder op de wetenschappelijke détails vestigen. Voor het tegenwoordige willen wij de hoofdstrekking van het voor een grooter publiek bestemde gedeelte in korte trekken schetsen.
Het werk dan is gerigt tegen de ontwikkelings-theorie, want door dit woord kan men op de beknoptste en meest kenmerkende wijze het gevoelen uitdrukken, door de maillet, lamarck, oken en, in navolging van hen, door den ongenoemden Schrijver der ‘Sporen’ voorgedragen, aangaande het ontstaan der dieren- en planten-soorten, welke thans op onze aarde leven. Hij bestrijdt deze theorie in den aanvang reeds door op hare gevolgen voor zedelijkheid en godsdienst te wijzen. Hij zegt hier het een en ander omtrent de voorbereidende kennis, die de Godgeleerden der Engelsche kerken op de Hoogescholen ontvangen, waarvan veel ook op ons Vaderland past, en daarom kan het zijne nuttigheid hebben er iets van over te nemen. ‘De groote verandering, welke gedurende de tegenwoordige eeuw stand gevonden heeft in de rigting, welke de talenten der eerste klasse [van den eersten rang?] aan hunne studiën geven, schijnt te zeer aan de opmerking van onze godgeleerden te zijn ontsnapt; ofschoon die verandering toch voor het aangezigt des geheelen lands, aangewezen is in letteren, die niet verkeerd geduid kunnen worden. Bespiegelende godgeleerdheid en bovennatuurkunde zijn verwante takken van ééne en dezelfde wetenschap: en toen zoo als in de laatst

{==28==} {>>pagina-aanduiding<<}
verloopene en nog vroegere tijden het geval was, de hoogere wijsbegeerte der wereld metaphysisch was, namen de kerken gereedelijk kennis van die omstandigheid, en, in behoorlijker overeenstemming met de eischen des tijds, werd de strijd tusschen geloof en ongeloof gevoerd op metaphysischen bodem. Maar, te oordeelen naar de voorbereiding, die men in hare collegiën en gehoorzalen ontvangt, schijnen die kerken thans niet genoegzaam op hare hoede te zijn, - ofschoon toch de holle donder van elken spoorweg, en het snorren van elk stoomwerktuig en het suizen van den wind langs de metaaldraden van elken electrischen telegraaf allen er toe strekken, om deze daadzaak algemeen en openlijk bekend te maken: dat de grootste geesten van onzen tijd hunne krachten besteden aan de beoefening van de verschillende vakken der natuurkunde, en niet aan die der bovennatuurkunde, dat de locke's, de hume's, de kanten, de berkeley's, de dugald stewart's en de thomas brown's, tot het verledene behooren - en dat de wijsgeeren van den tegenwoordigen tijd, groot genoeg om de geheele wereld door gezien te worden, de humboldt's, de arago's, de agassiz, de liebig's, de owen's, de herschel's, de buckland's en de brewster's zijn.’ - ‘De geestelijkheid, als klasse, vindt er geene zwarigheid in, dat zij ver in de achterhoede van een ligchaam van kundige en goed onderwezene leeken achteraankomt - een geheele leeftijd ten achter, voor zoo ver de eischen des tegenwoordigen tijds aangaat.’ Doch ik wil niet meer afschrijven. Te meermalen reeds heb ik door mond en pen trachten aan te wijzen, dat de natuurkundige wetenschappen bij de algemeene geleerde opvoeding ook bij ons te zeer op den
achtergrond staan, en 't geen van de Engelsche Godgeleerden door miller gezegd wordt, is ook op die van ons Vaderland althans niet geheel ontoepasselijk.
De ontwikkelings-theorie nu aan daadzaken toetsende, beschouwt de Schrijver thans de Asterolepis als het oudste gewerveld dier, dat in de oudste, fossilen bevattende geologische formatiën van Schotland voorkomt. Het is een fossiel vischgeslacht, waarvan de overblijfsels in den

{==29==} {>>pagina-aanduiding<<}
ouden rooden zandsteen bij Stromness, eene kleine havenstad op Mainland, het grootste der Orkadische eilanden, zijn gevonden. Bij deze beschrijving staan wij thans niet stil, maar vergenoegen ons met te doen opmerken, dat de Schrijver daaruit vooral twee gevolgen afleidt: vooreerst, dat die fossile visch eene aanzienlijke grootte bereikte, en ten andere, dat hij niet onder de laag bewerktuigde visschen behoorde. Volgens de ontwikkelings-theorie had men reden, om juist het tegendeel te verwachten. Volgens deze zouden de oudste fossilen klein moeten wezen, en op een lagen trap van organisatie behooren te staan. Hij toont vervolgens aan, tegen het beweren van den Schrijver der ‘Sporen’, dat er visschen voorkomen in de oudste, fossilen bevattende formatiën (bl. 108-122). Vervolgens handelt hij over den rang der kraakbeenige visschen, en toont hier de drogredenen of de onkunde van den Schrijver der ‘Sporen’ overtuigend aan (bl. 130 en verv.). Volgens miller is er, wel verre van eene opklimming, in elke reeks eene degradatie, zoodat de visschen minder volkomen zouden geworden zijn, nadat de Reptilen op onzen aardbol verschenen, en deze wederom, nadat de hoogste gewervelde dieren, de zoogdieren, waren voortgebragt. Dit is, onzes oordeels, een der zwakste punten van het wetenschappelijk gedeelte van dit werk, maar voor het tegenwoordige willen wij daarbij niet stilstaan. Hierop volgt eene beschouwing der weekdieren en van de vegetatie, waarvan overblijfsels in de Silurische formatie voorkomen; ook hier zijn de feiten niet ten gunste van de ontwikkelings-theorie. Maar het meest belangrijke en algemeen meest bevattelijke gedeelte van dit werk achten wij het betoog, 't welk de Schrijver hierop laat volgen; dat opeenligging geene verwantschap is (bl. 211-225). Inderdaad is deze zaak voor
den onbevooroordeelde duidelijk, maar de min-kundige wordt vaak door den beslissenden toon der theoretische schrijvers op een dwaalspoor geleid, terwijl als bewezen wordt aangemerkt, 't geen in den aanvang en vóór al het andere bewezen had moeten worden. Wanneer verschillende fossile planten en dieren

{==30==} {>>pagina-aanduiding<<}
op elkander volgen in elkander bedekkende lagen, dan zal daaruit niet kunnen worden afgeleid, dat het later gevormde, hooger gelegene ontstaan is door wijziging en ontwikkeling van het vroeger gevormde en lager liggende. De Schrijver vlecht hier eenè épisode in, die inderdaad aanschouwelijk verhaald is. Hij stelt, dat een wijsgeer aan een eenvoudigen landman vertelt, hoe hij in de kanten van eenen diepen sloot de geschiedenis der schepping gelezen had. Er waren menschelijke beenderen in de bovenste laag gevonden, wat lager apenbeenderen - want een doortrekkende Italiaansche knaap had daar zijnen aap begraven enz. De boer zegt: ‘Ik ben een eenvoudig man, maar toch niet geheel en al dwaas; en voor zoo ver ik nu in de laatste veertig jaren hier in dezen (deze) omstreek rondom mij heen heb gezien, is mij nog geene zaak te voren gekomen, die mij de verzekering geeft, dat het eene ding uit het andere groeit, omdat het bij geval boven op het andere ligt. Zie ginder ligt mijn paard op zijn gemak op een hoop hooi; en ginder is de kleine jaap met een toom in de hand; en binnen eenige minuten zal deze (hij) boven op het paard zijn. En alles wat ik in die sloot zie, mijnheer, is niet anders dan zulk eene opeenstapeling van dingen. Ik zie verzamelingen van beenderen en doode planten liggen boven andere verzamelingen van beenderen en doode planten - dingen, die boven op andere dingen geplaatst zijn, zoo als ik zeg, even als het paard op het hooi en jaap op het paard. Ik twijfel er geenszins aan, of het was eenmaal hier op deze plaats zee, even als het éénmaal dáár zee was, waar gij dat laag gelegen land ziet, dat ik er tien jaren geleden aan ontwoekerde. Ik heb zeegras en kelpwier bij wagens vol ingezameld, waar ik nu klaver en gras maai, en ik heb alikruiken geraapt, waar ik nu slakken zie kruipen. Maar het is volkomen tegen de ondervinding, zoo
als mijn oude buurman, de wever, gewoon was te zeggen - tegen mijne ondervinding, mijnheer - dat het kelpwier gras is geworden, of dat de alikruiken in slakken veranderd zijn. Het kelpwier en de alikruiken behooren

{==31==} {>>pagina-aanduiding<<}
tot die planten en dieren der zee, welke wij bevinden dat alleen in de zee leven; het gras en de slakken daarentegen tot die planten en dieren van het land, die alleen op het land leven. Het strijdt met alle ondervinding, en daarbij met alle getuigenis, dat het eene in het andere is overgegaan, en dus kan ik het niet gelooven; maar daarentegen geloof ik, en moet ik gelooven - want dit strijdt niet met de ondervinding, en komt met het getuigenis overeen. - dat de Schepper van alle dingen de voortbrengselen van het land en van de zee beiden geschapen heeft ten vooraf bepaalden tijde, en de grenzen van hunne woonplaats heeft afgebakend.’ (bl. 217, 218.)
De Schrijver onderzoekt vervolgens de hypothese der Lamarckianen aangaande den oorsprong der planten. Hier komt ook de Acarus Crossii ter sprake, waaraan de Schrijver der ‘Sporen’ geloof en vertrouwen schonk. Hij wijdt vervolgens eenige bladzijden aan de beschouwing van de flora der zee en die van het land. Hierbij voegt hij eenige opmerkingen over het op de ervaring gegronde bewijs. De Schrijver der ‘Sporen’ maakt geen regtstreeksch gebruik van het bewijs tegen de wonderwerken, eerst door hume in eenen zuiver metaphysischen vorm gebezigd, en later in algebraïschen vorm overgebragt door la place in zijn Essai philosophique sur les probabilités. Maar wij vinden deszelfs invloed door het geheele boek werkzaam. ‘Dewijl de Schrijver voor zich het onmogelijk acht, om te komen tot het algemeen geloof aan het wonderwerk der schepping, neemt hij in de plaats daarvan de toevlugt tot de zoogenoemde wet van ontwikkeling. De wet en het wonder zijn de alternativen, tusschen welke hij te kiezen heeft; en het wonder verwerpende houdt hij zich aan de wet. In deze omstandigheden kan hij, wanneer wij, hem bejegenende met het argument van hume en la place, van hem vorderen, dat de zekerheid zijner wet strikt met de eischen van dat argument moet stemmen, zich evenmin beklagen, als de soldaat van een leger, welks veldstukken met roestige spijkers geladen worden, reden tot klagen

{==32==} {>>pagina-aanduiding<<}
hebben kan, wanneer hij gewond wordt door een dergelijk projectiel, hem door de artillerie des vijands toegezonden. Gij kunt, zou men zeer goed tot hem kunnen zeggen, niet berusten in het wonder, als zijnde eene verkrachting van de wetten der natuur, omdat er zekere op onveranderlijke ervaring gegronde tegenwerpingen zijn, die regtstreeks inloopen tegen het geloof daaraan. Wel, hier zijn die tegenwerpingen in den krachtigsten vorm, in welken zij ooit te voorschijn zijn gebragt; en hier is uwe hypothese betrekkelijk de ontwikkeling van zeewieren tot landplanten. Wij houden het er voor, dat dezelfde tegenwerpingen ten minste even regtstreeks tegen deze hypothese inloopen als tegen eenig wonderwerk wat het ook zijn moge enz.’ bl. 256. De bedenking tegen de wonderwerken uit het ervaringsbewijs wordt echter door miller niet aangenomen, gelijk men uit zijne vergelijking van ‘roestige spijkers’ wel vermoeden en uit zijn geloovig, godgeleerd standpunt wel verwachten kan. Hij merkt op, dat er in dit argument uit de ervaring een tastbaar gebrek is. ‘Het bewijst niet, dat er geene wonderen plaats hebben kunnen gehad, maar dat men aan wonderen, 't zij ze al of niet plaats gehad hebben, geen geloof moet geven, eenvoudig omdat zij wonderen zijn’, en hij resumeert zijn belangrijk betoog met deze woorden. ‘Van eene wet weten wij niets, dan wat de ervaring er ons van leert. Een wonder, dat tegen de ervaring, in den zin van hume strijdt, is eenvoudig een wonder; eene veronderstelde wet, die met de ervaring strijdt, is in het geheel geene wet. Want uit de ervaring alléén weten wij iets van de natuurlijke wetten. Het bewijs van hume en la place is, als zoodanig, volmaakt goed, wanneer het gerigt wordt tegen de ontwikkelings-visioenen der Lamarckianen.’ (bl. 265.)
De Schrijver laat hierop een uitmuntend hoofdstuk volgen, dat tot opschrift draagt: ‘De ontwikkelings-hypothese in haren ontwikkelings-toestand.’ Hij toont aan, dat die hypothese niet gegrond is op feiten, maar dat zij eene, de feiten vooruitloopende meening was, waarvan de grondslagen reeds in het stelsel van epicurus

{==33==} {>>pagina-aanduiding<<}
gelegd zijn. Het is een opmerkelijk voorbeeld van dien altijd terugkeerenden kring, dien de menschelijke geest in zijne bespiegelingen doorloopt. Niemand zal beweren, dat de maillet een geoloog was. Evenmin is het de Schrijver der ‘Sporen’. In elke editie van zijn werk heeft hij zijne stellingen aangaande de geologische en zoölogische verschijnselen verbeterd, gewijzigd of zelfs geheel teruggenomen. Zijne ontwikkelings-hypothese was reeds volkomen geconstruëerd, toen zijne geologie en zoölogie nog in hare beginselen en hoogst onvolkomen waren. Niemand kan den vooruitgang der Lamarckiaansche hypothese gadeslaan, met het oog op de tijden, wanneer, en de mannen, door welke zij verkondigd werd, zonder daarin eene schikking der feiten naar de theorie, iets voorafgaands, niet iets opvolgends, - eene eigendunkelijke aanname, niet een resultaat te zien. Niet de illiberale aanhanger van de Godsdienst verwerpt en veroordeelt haar, het is de inductive wijsgeer, die dit doet. ‘De wetenschap zelve spreekt tot de aanhangers dier hypothese met de taal van den bezetene tot de zonen van scaera, den Jood: ‘den sterrekundige ken ik, en den geoloog ken ik; maar gijlieden wie zijt gij?’ bl. 289. Wanneer onder onze lezers misschien de een of ander mogt zijn, minder bijbelvast dan de Schotsche Geoloog, herinneren wij hem, dat hij de scherpe toespeling, waarop hier gedoeld wordt, Handel. xix vs. 14-16 vinden kan.
De Schrijver der ‘Sporen’ is, zoo wij ons niet bedriegen, door dit werk volkomen wederlegd, en dat wel met eene uitvoerigheid, waarop Rec. geene aanspraak maakte, toen hij zijne korte aankondiging schreef. Was het werk van miller hem destijds bekend geweest, hij had er op heen gewezen en zich nog meer bekort. Thans weet hij niet beter, dan elk, die de ‘Sporen’ gelezen heeft, ernstig aan te raden ook dit tegengeschrift aandachtig te onderzoeken. Al kan hij ook niet alles gaaf aannemen, al staat hij ook in godsdienstige meeningen op een verschillend standpunt, zoo aarzelt Rec. echter geen oogenblik met een dankbaar gevoel van den

{==34==} {>>pagina-aanduiding<<}
Schrijver voor ditmaal afscheid te nemen. Later hoopt hij, zoo als reeds gezegd is, de lezers van dit Tijdschrift andermaal over dit werk te onderhouden.

J.v.d.H.










Jaarboekjes voor 1852.


No. 1.	Holland. Almanak voor 1852. Uitgegeven door Mr. J. van Lennep. Te Amsterdam, bij de Gebroeders Kraay. f 3-50.

2.	Aurora. Jaarboekje voor 1852. Uitgegeven door Mr. J.D.L. Nepveu en S.J. van den Bergh. Te Haarlem, bij A.C. Kruseman. f 4-90.

3.	Almanak voor het Schoone en Goede voor 1852. (Onder Redactie van Mw. A.L.G. Bosboom-Toussaint.) Te Amsterdam, bij A. Jager. f 1-80.

4.	Nederlandsche Volks-Almanak, voor 1852. Onder Redactie van A.J. de Bull en H.J. Schimmel Te Schiedam, bij H.A.M. Roelants. f :-90.

5.	Erato. Miniatuur-Almanak voor Neêrlands Schoonen, voor 1852. (Onder Redactie van Dr. W.B.J. van Eyk en P.J.N. Brouwer.) Te Utrecht, bij L.E. Bosch en Zoon.

6.	Jaarboekje van het Zoölogisch Genootschap Natura Artis Magistra. 1852. Te Amsterdam, bij M. Westerman en Zoon. f 1-:

No. 1 heeft in onze waardering iets vóór, om zijn uitvoerigen, door den Heer stamkart met zorg bewerkten Kalender. Daarop volgt, in proza, een brief van Mr. j. van lennep: Aan de beschaafde vrouwen in Nederland, om het palladium onzer taal en spraak te blijven bewaren, door zich te wachten voor de gallicismen, anglicismen, germanismen en allerlei-ismen der Dagbladschrijvers en

{==35==} {>>pagina-aanduiding<<}
Schoolmeesters, en te blijven spreken en schrijven zoo als zij 't van hare moeders hebben gehoord en gezien: los en ongedwongen; zonder inspanning om zoo precies siegenbeek of weiland te volgen. ‘Onderhoudt’ - zegt hij - ‘met elkander en bij uwe lievelingen die wendingen in de volzinnen, die ongedwongen losheid in de uitdrukking, die in 't oneindige genuänceerde verscheidenheid in de klanken, die bevallige zachtheid in de uitspraak, welke onze taal van ouds in den mond van beschaafde vrouwen gekenmerkt heeft, en welke, in naam der Heilige Eenparigheid, ons barbaarsch geslacht van Taalkenners ten eenemale zou wenschen uit te roeien en te doen vervangen

Door syfflend mondgebies en rochlend keelgegrom, 
Door kwekkend kwaakgeklep en snorkend neusgebrom.’ 

Verder in proza: Bij het slot te Wijk bij Duurstede, door elisabeth johanna hasebroek, eene bespiegeling over het vergankelijke van aardsche grootheid, met een terugblik op herold den Deen (846), aan wien eene teêrgevoeligheid wordt toegedicht, daar de man, waarschijnlijk, niet aan geleden zal hebben; en op eene soort van minnehandel tusschen den adellijken jonker walrayen (1460) en een dweepend echt Arcadisch tuinierstertje reina, die hem ziet, en terstond bemint, en hoorende dat hij eene bruid heeft (⋆), haren vrijer wolfert in poëzij zijn afscheid geeft, zeggende:

Jesus is syn name, die minre myn, 
Ik wil hem eeuwelic dienen, ende syn eigen syn.’ 

De Schrijfster vergeve 't ons, dat wij met dit opstel geen vrede hebben. 't Heeft volstrekt niet de kleur van den tijd. De deernen, die omtrent de helft der XVde eeuw in de tuinen der Bisschoppen en Edelen hebben gewerkt, zijn van een geheel ander allooi geweest. Dat

{==36==} {>>pagina-aanduiding<<}
middeleeuwsche dislichon in den mond van zulk eene deerne is geheel misplaatst, om hare onbeschaafdheid, en omdat toen - zoo als bij wagenaar en anderen is te lezen - de kloosterlingen zich verliepen in ongebondenheid, en de tijdgenooten wel zullen geweten hebben, dat er in de kloosters aan geheel iets anders gedacht werd dan jesus eygen te syn. Men dient toch de geschiedenis en den tijd eenigzins voor oogen te houden, al schrijft men maar novellen. De Heer tollens hangt in 't Historisch-Ironisch gedicht: Het klooster te Rijnsburg (bladz. 18) een gansch ander tafereel van hel toenmalige kloosterleven op, en als de Schrijfster méér daarvan wenscht te weten, raadplege zij vooral Dr. g.d.j. schotel's Abdij van Rijnsburg, bladz. 290 en volgg. - Hoe het kwam dat de Hertog van Alva lachte, is een niet onmerkwaardig historisch feit, door j.c. kobus medegedeeld. P. scheltema geeft bij eene fraaije afbeelding van den voormaligen Jan-Rooden-poorts-toren te Amsterdam eene belangrijke geschiedkundige beschrijving van deze oude stadspoort, die, na de uitlegging der stad, op de torensluis, tot in 1830, ieder in den weg, en zoo velen in 't licht heeft gestaan. - 't Historisch-romantische verhaal: De Baron lubrecht turk van Hemert, als Bevelhebber te Grave, van Mw. bosboomtoussaint, heeft ons diep getroffen. De nicht van Den Bosch, door Mr. bartholomeus pen, is eene vertelling, waarvan de bewerking niet minder aardig is dan het plan geestig. De intrigue, voor welke wij anders geen grooten aanleg schijnen te hebben, is hier zoo kunstig
gelegd en volgehouden, dat de belangstelling klimt tot aan het einde, waar eene gevoelvolle ontknooping de mystificatie oplost. - Ten slotte vindt men 't Vervolg der Korte Kronijk, eene satire op enkele gebeurtenissen en handelingen, grappig genoeg om ook de leden van het gewezen ‘Centraal Comite der Democraten in Nederland’ te doen glimlagchen; doch in welke 't ons bevreemdt de Junijfeesten op het Loo vermeld te vinden. - Nog talrijker en verscheidener zijn de stukken in dichtmaat: k.w., erica, p.d.b., Mw. l.v.h., droegen loffelijke proeven bij van hunne dichtoefening. - Mr. j. van lennep,

{==37==} {>>pagina-aanduiding<<}
de genestett, w.j. hofdijk, f. wijsman, h.j. schimmel, j. chr. gewin, k. sijbrandi, verrijkten den bundel met stukken hunner waardig van meer of mindere uitgebreidheid. Men zal ons, om des kleinen besteks wille, het opgeven der ten deele breede titels wel willen kwijtschelden. Bijzonder verdienstelijk vinden we Achab en Isebel van n.m. tatum zubli, vier jaren geleden als dichter nog onbekend. Fraai zouden we de Sneeuw van onzen lievelingsdichter vinden, als de toepassing op 't geestelijke niet zoo gezocht, overdreven en gewrongen ware, dat de vijf laatste coupletten voor geen gezonde ontleding vatbaar, en niets dan gekunstelde klinkklank schijnen over de heiligste, goddelijkste zaak. Treffend schoon door eenvoud en rijkdom van gedachten is 't Gevoel, door s.j. van den bergh. Zoo veel verschil is er tusschen de gezwollen poëzij van 't hoofd, en de heldere, ongekunstelde, waarachtige van 't gevoel des harten. Niet minder schoon, hoewel in een ander genre, is het naïf gevoelige 't Muist wat van katten komt, door a.j. de bull. En wat zullen we zeggen van Het klooster te Rijnsburg, door h. tollens, cz.? Wat anders dan dat wij 't Vaderland geluk wenschen, dat de tijd geen invloed heeft noch op de rijke verbeelding, noch op het diepe gevoel, noch op den éénigen stijl van dien Meester onzer Meesteren! - Ten kate's Lijsjen bij haar spinnewiel is een juweeltje van naïveteit. Ook van zeggelen's Achttien jaar, dat luimiger is en ons een gepasten overgang aanbiedt tot het allerkomiekste Viertal proeven van Rhytmische of (zoogenaamde) Middel-Nederlandsche Poëzij, door een
Schoolmeester: Barend de schutter, de Morgenstond, de Hond, en de Haan, waarbij wel niemand ernstig kan blijven, al wil hem misschien 't eenigzins burlesque genre niet geheel behagen. Hiermede gelooven we genoemd te hebben, wie dezen Almanak hebben verrijkt. Van bilderdijk vindt men er een twaalftal onuitgegeven dichtregels, die, naar ons gevoelen, even goed ongedrukt hadden kunnen blijven. Onder de platen is het beukenbosch met de groep oudjes, naar eene teekening van den genialen rochussen, ongemeen natuurlijk en bevallig. De fantastische afbeelding van den

{==38==} {>>pagina-aanduiding<<}
koortsigen droom van een piano-virtuoos der XIXde eeuw, naar den niet minder genialen alexander v.h. is dien vindingrijken satirieken teekenaar waardig. Ook de andere platen en de titel zijn fraai. De zwarte band met goud en kleuren op den voorspiegel en rug, en goud op den achterspiegel overtreft, naar ons oordeel, de overige prachtbanden in rijkdom en smaak.
No. 2. De band is mede zeer smaakvol en rijk. De platen zijn ongemeen fraai van teekening en gravure, behalve dat de regterschouder der jonge vrouw op de gravure naar f. willems te vierkant en beenerig is, en de gondel, op die naar g. postma slechts een halven boeg heeft. Het portret van den dichter a.f. de bull is fraai, en sprekend. De rigting van 't hoofd en de opslag der oogen zijn wel wat théatraal, maar de Heer de bull is een verdienstelijk declamator, en de teekenaar zal verkozen hebben hem zóó voor te stellen. Zulk een portret alleen is genoeg om het boeksken meerderheid van debiet te verzekeren. Onze blik althans rust er op met welbehagen, en wij zouden 't ongaarne missen.
De Astrea heeft niet ten onregte geklaagd over de gelijkvormigheid van den inhoud der Jaarboekjes. In allen vindt men ongeveer dezelfde Schrijvers en Dichters; niet één der boekjes heeft eene bepaalde letterkundige, staatkundige, of zelfs godsdienstige of kerkelijke strekking en kleur. Wie één der Jaarboekjes koopt, bezit ze in dien zin reeds allen, en ook wie er één heeft aangekondigd, moet met de overigen wel eenigzins verlegen staan. Wij zullen echter pogen te vervolgen, gelijk we zijn aangevangen. De prozastukken in den Aurora zijn: a. De zamenkomst te Plainty Hill, door Mw. bosboom-toussaint, een verhaal gelijk alle verhalen van die beroemde Schrijfster; maar dat toch zoo als 't daar ligt, niet zeer veel belangstelling bij ons heeft opgewekt; waarschijnlijk omdat er, zoo als uit de Astrea blijkt, nog een ander verhaal bij behoort; b. Eene bladzijde uit het leven eens kunstenaars, door elisabeth johanna hasebroek; eene ongemeen compresse bladzijde, die bijkans 't geheele leven van dien kunstenaar bevat. Om de kunst verwaarloost die man

{==39==} {>>pagina-aanduiding<<}
zijne vrouw, dat zij sterft, en de jaloezij, welke zijn kunstvermogen opwekt, doet een moord begaan, en voert hem-zelf onschuldig ten kerker en ten grave; terwijl zijn benijder, de moordenaar, in een gekkenhuis eindigt. De invloed der kunst wordt zoo ongunstig voorgesteld, dat men er schier bang voor zou worden. Het verhaal is in vloeijend dichterlijk proza geschreven; maar niet zonder groote overdrijving en overgevoeligheid. c. De smokkelaars, door c.e. van koetsveld. Hier vindt men verdichting, die aan waarheid grenst; onder een romantisch kleed het werkelijke leven; toestanden zoo als zij dagelijks kunnen voorkomen; karakters zoo als men die overal ontmoet, en door en om dat alles dringt dan ook de leering, van dit zeer waarschijnlijke, in eenvoudig burgerlijk, maar helder en mannelijk proza voorgedragen verhaal, diep in het verstand en hart der lezers. d. geertruide van oosten, door jos. alb. alberdingk thijm. De heldin van deze, met veel bekwaamheid en niet minder gevoel en gloed, als waarachtige gebeurtenis voorgedragen legende is eene vrome Begijn, die wonderen doet en ook met onderscheidene aan haar zigtbare wonderen, en ten laatsten met een doorschijnend of doorzigtig ligchaam, en de vijf kruiswonden van den Verlosser in de handen, voeten en zijde voor de wereld geheiligd wordt. Méér zullen wij er niet van zeggen; ieder beseft, dat, en waarom zulk een verhaal in een Jaarboekje door Protestanten geredigeerd, en meest voor Protestanten, inzonderheid voor Protestantsche jonge dochteren bestemd, niet op zijne plaats is. - Slechts door vier coupletten van beets, bij eene gravure naar scheffers ‘Reinen van harte’ is die Legende in het boeksken gescheiden van de bull's De profeet van Florence: savonarola, den voorlooper der
gezegende Kerkhervorming en martelaar. Het is alzoo duister naar welke beginselen de verzamelaars zijn te werk gegaan. Naar 't beginsel van onzijdigheid waarschijnlijk; maar dat beginsel is gevaarlijk, ook voor den Uitgever, want geene der twee strijdende Kerken wil noch kan dat beginsel gedoogen, en de leden van elke moeten eindigen met hui-
{==40==} {>>pagina-aanduiding<<}
verig te worden Jaarboekjes te koopen of in hunne gezinnen toe te laten, omtrent de vruchten van wier lezing zij in gemoede niet gerust kunnen zijn. Uit een protest van den Heer van dam van isselt weet men reeds, dat ook de Vergeet-mij-niet, onder Redactie van Ds. ten kate in hetzelfde geval is. - De raad in de Astrea, 9e aflevering, bladz. 288, om elken der pracht-almanakken een bepaald systeem en doel uitsluitend te doen vertegenwoordigen, is dáárom allezins waardig door hunne Uitgevers en Redactiën overwogen en behartigd te worden.
De profeet van Florence is een dichtstuk dat beiden 't hart en hoofd van den zanger vereert; doch het vijfde tafereel is te onbeduidend. De Dichter schijnt er zich met overhaasting van te hebben af gemaakt. Het is te wenschen, dat hij er alsnog de uitbreiding aan geve, die het treurig maar verheven uiteinde van den geloofsheld verdient.
Het poëtische gedeelte van den inhoud wordt geopend met De wachtende, door s.j. van den bergh; de dramatische alleenspraak eener vrouw en moeder, die bij den aanbrekenden dageraad van eenen zondag, met haar kind op den schoot, nog zit voor het venster, waar zij den ganschen nacht heeft gezeten, vruchteloos wachtende op haren man, die in de herberg, onder valsche vrienden, zijn ontvangen weekloon verdobbelt. De gravure van j.w. kaiser, naar p.m. molyn, die er stoffe toe gaf, is uitstekend schoon, en het gedicht is vol waarheid en gevoel. Deze wachtende en De smokkelaars van Ds. koetsveld hadden eigenlijk geplaatst moeten worden in den Nederlandschen Volks-Almanak; want beiden zijn voor het volk bestemd, maar zullen 't in het duurste Jaarboekje gewis niet bereiken. Wij erkennen nogtans, dat de Aurora dan twee van hare fraaiste bijdragen zou missen. Het verhevenste der gedichten is De val van Babylon, door ten kate. In statigen maatgang bezingen beloo Frederikstad aan de Eider; winkeler prins des Landverhuizers afscheidsgroet aan Europa; van beers eene wrake Gods Bij 't kerkportaal; borbeck een Levenscontrast; gewin Blindheid; brester Lijkenlach; en tatum zubli looft den

{==41==} {>>pagina-aanduiding<<}
Herfst, in een lied, dat mede van zijne groote vorderingen getuigt. Op losseren trant of in zangeriger mate gaven heije Drie liederen; van zeggelen Neef Kees en Neef Koos; schimmel Kennisdorst; hofdijk Uchtend in 't woud, en een Nachtschaduwe; van lennep Zes Zeemansliedtjens; van der noop, jrs.zn. Een les bij 't spinnewiel; hasebroek Trekvogels; huyser 't Is zonde; j - s In den gaard. Wij kunnen over de verdienste van elke dier bijdragen niet uitweiden, en moeten 't bij de opgave van titels en namen laten berusten. Liet de plaats 't toe iets over te nemen, wij zouden met de keuze verlegen staan. Misschien kozen we dan iets uit den schilderachtig schoonen Uchtend in 't woud van onzen Natuurbeschrijver bij uitnemendheid; of uit de diepzinnige en zangerige Kennisdorst

In het bloembed stoeiend, gaârt ze 
Of ontblaârt ze 
Of vertreedt ze naar heur keur; 
Door een zee van purper wadend 
En zich badend 
In een daauw van ambergeur. 

Of uit de Trekvogels, als die dichterlijke apostrophe aan het slot niet óók verminkt wierd door eene gewrongene en gezwollene toepassing op 't geestelijke, waarin men ook het platte ‘Wat's dit?’ uit de zoogenaamde lierzangen van de helft der vorige eeuw terugvindt, en 't verblijf der englen en gezaligden in de nabijheid Gods, zoo als er staat in ‘Gods hof’, niet minder of meer genoemd wordt dan een tooverland!! - Zoo wordt de heilfontein der genade in christus, in den Holland, eene waschfontein genoemd. Zulke lage beelden zijn ver beneden 't heilige en verhevene der zaken. Wij hopen, dat de rijkbegaafde Dichter van die verkeerde rigting terug komel - In het Erotische genre hebben we inlang niets gelezen, beiden in de gedachte en in den vorm zoo bevallig en lief als het In den gaard van j - s.
Als het beste, voor 't laatste bewaard, noemen we het lied van den Heer tollens, Gezondheid, dat wij wenschten te kunnen overnemen in zijn geheel.

{==42==} {>>pagina-aanduiding<<}

No. 3. Ook dit minder prachtig, maar ook veel goedkooper, en altijd zéér fraaije boekje, heeft de grijze Volksdichter met eene, hoewel kleine bijdrage, eene vertaling naar göthe verrijkt. Dr. tatum zubli deed hetzelfde met eene fraaije Ode de Regenboog. Schimmel grijpt in 't hart met eene toespraak aan den Armen Vader van een gevallen zoon, en heije met het zangerige en edele de Liefste; dat is niet de schoone: bruine of blonde, links of regts, maar de oude vrouw met bleeke wangen en vergrijsde kruin; de moeder. Doch op die wijze kunnen we niet voortgaan. Men vindt hier poëzij van de Heeren: potgieter, Aan d'ingang en aan d'uitgang van 't Haagsche Bosch; prudens van duyse, Vlaemsch Pastoreel; j. van lennep, de Gravin van Overston (naar tennyson); s.j. van den bergh, Willem Aelbrechtsz. Berkheij; beeloo, Kamperdum; van zeggelen, de liefste last; van der aa, Op eene jonge schoone; g.p. roos, Avondmijmering; j. jobse, in 't Priëel; n.j. toors, aan een hoogen Populier; en van ongenoemden aan 't Meer van Geneve, en: de Dichter in Mei 1831, eene aardige satire op onze zoogenaamde bloeimaand. De Heer alberdingk thijm deelt eene leerrijke sproke mede naar Heere dieric potter, van het einde der 15e eeuw: Orphaen en de goede Lympiose, die door elk met genoegen zal worden gelezen; en de Heer
ten kate schetst in uit God en tot God, waar de onsterfelijke ziele henen wil en henen trekt; niet naar een tooverland; maar:

Hij wenscht zich vleugelen, en schept ze, en baant zich wegen, 
Waar zelfs de bliksemvaart des arends werd gestuit; 
In 't middenpunt der zon gestegen, 
Vorscht hij nog hooger zonnen uit. 
 
Maar eindlijk, hoe hij stijg' zal toch een grenspaal blaauwen; 
En hoeveel hemelen uw ruimte dan omvat, 
Toch zal ze u eindlijk meer benaauwen, 
Dan de omvang, dien uw stulp bezat. 
 
Uw plaats is, waar geen ruimte, o geest! u meer omvademt; 
Want breeder is uw vlucht dan alle stargewelf 
U heeft de onëindige uitgeademd, 
Gij vindt geen rust dan in God zelv'. 


{==43==} {>>pagina-aanduiding<<}

In proza bevat het boeksken eene overdenking van m. cohen stuart, bij scheffer's: christus Remunerator; Kerstgedachten van eliz. joh. hasebroek, een klein opstel, eenvoudig, innig, waar; dat naar onze schatting de mééste waarde heeft, van al 't geen de gewaardeerde schrijfster ditmaal heeft bijgedragen; eene gedachte op Oudejaarsavond van j.j. cremers; voorts twee Novellen: van t. van westreene wz., eene Kunstbeschouwing, die veel goeds van den Schrijver voorspelt, en van Mw. bosboom toussaint: het Adres van de Kantwerkster, dat behalve de letterkundige ook historische waarde schijnt te hebben. Als we echter aan het beste der stukken een krans hadden te geven, zouden we dien toewijzen aan de Melodie en Harmonie, een Parabel, van den Eerw. koetsveld. - Dat de plaatjes, titel en band van dit lieve boekje fraai zijn, behoeft wel niet gezegd te worden.
No. 4. Waren er van de bijdragen, die hier gevonden worden van de Heeren da costa, van lennep, heije, böeseken, thiele en h., eenigen te ruilen geweest voor de Wachtende en de Smokkelaars uit de Aurora, dan zou deze Jaargang in alle opzigten aan de eischen van een Volks-Almanak hebben beantwoord. Niet dat die bijdragen geene waarde hebben; wie zou daaraan twijfelen? Er zijn er integendeel onder van betrekkelijk groote waarde; maar zij zijn niet opzettelijk voor het volk geschreven, en dus minder berekend, om op 't verstand, de zeden, of den smaak van het volk te werken, zoo als dat, naar onze meening, 't doel moet zijn van elk stuk in een Volks-Almanak. Wij hebben dat in het vorige jaar reeds met andere woorden gezegd, en om de aanmerkingen (in het belang van de Redactie en van 't boeksken) toen gemaakt, in een ander tijdschrift een snaauw gekregen. De steller van dat bitsche woord beweerde toen ook, dat wij den moed niet zouden hebben, om zekere bijdrage, in den vorigen jaargang geplaatst, te onderteekenen, en daarin had hij volkomen gelijk. Wij zouden den moed niet hebben, gezegden te onderteekenen die niet gegrond zijn; dwalingen uit gemis van ondervinding; declamatïën over een nationaal gebrek dat niet bestaat. -

{==44==} {>>pagina-aanduiding<<}
Maar die bitsche uitval heeft onze belangstelling in dit Volksboekje, waarvan we veel goeds verwachten, niet doen verminderen, en wij verheugen ons, dat ver de meeste stukken in dézen jaargang reeds aan de voorwaarden van zulk een populair Nederlandsch werkje voldoen. De volgende jaargang, hopen we, zal geene enkele bladzijde meer bevatten, die er niet volstrekt te huis behoort.
Men krijgt den Volks-Almanak, hoe nederig hij er uitzie, met zijne steendrukprentjes en blaauw papieren omslag, al dadelijk lief, als men op de eerste bladzijde leest: Ons Vaderland door h. tollens cz., en wie dat warme lied des harten, en daarna schlmmel's Oud en Jong, dat er op volgt, gelezen heeft, zal, dunkt ons, een exemplaar er van niet willen missen. Ook de Heer schimmel draagt schatten in zijne borst van dat onverklaarbare gevoel, alleen aan groote meesters eigen, en dat elk hunner werken adelt; zijn geest, bovendien, is ongemeen vindingrijk, en de gave der objectiviteit is hem in hooge mate geschonken. In dat Oud en Jong leverde hij, die ons elders in de dagen van het Consulaat en Keizerrijk verplaatst, een tafereeltje uit het lief en leed van den ambachtsman, zoo natuurlijk en waar alsof 't uit het leven ware genomen. Ook de Zes uren op het Water, door h.th. boelen, is regt nationaal, en dat honig's Wat een Luitenant-Admiraal van Zeeland in den Briel wedervoer, ietwat pijnlijk aandoet, ligt niet aan den Schrijver maar aan het feit, waaruit elk leeren kan, zich te wachten voor zamenspanning met het ligt opgewonden, moordzieke graauw. - Het poëtische gedeelte bestaat verder uit bijdragen van de Heeren de bull, gewin, schimmel, s.j. van den bergh, b.ph. de kanter en van zeggelen, die allen, de eene meer, de andere minder voor het volk bestemd en berekend zijn, en de dichters tot eere strekken. Er zijn meesterstukjes onder van versificatie en heerschappij over taal, maat en rijm. Wij zouden er gaarne proeven uit mededeelen, en voorspellen dezen Almanak, wanneer hij voortgaat zulk een inhoud te leveren, een zeer groot debiet.

{==45==} {>>pagina-aanduiding<<}

No. 5. Vroeger alleen Miniatuur-Almanak, heeft verandering ondergaan, niet in 't formaat, maar in den titel en ook in de Redactie, nu opgedragen aan de Heeren Dr. w.b.j. van eyk en p.j.n. brouwer; jeugdige zangers van groote verwachting, die al dadelijk krachtdadig zijn ondersteund, en de opgenomen taak loffelijk volbragt hebben. Een vijftigtal gedichten zijn uit de bijdragen van de Heeren brouwer, peypers, van der noordaa, berman, clavareau, alberdinck thijm, gewin, mouthaan, tatum zubli, wijsman, van eyk, lublink weddink, dorbeck, elliot boswel, quack, dusseau, de regt, perk, den beer poortugael, kreukniet, Mw. scheffelaar klots, en eenige niet genoemde Dichters en Dichteressen hier opgenomen. Het getal is te groot om de titels der stukken te vermelden. Men koope het lieve boekje, voor Neêrlands Schoonen bestemd, en wel waardig om aan die schoonen te worden aangeboden. Het boekje is met staalgravuren versierd, en ook uitwendig in zijn miniatuur-prachtband allezins behagelijk. Daar men hier geen proza vindt, is de verscheidenheid van inhoud des te grooter; luim en ernst wisselen elkander gestadig af. Wie ook op de hoogte wenscht te blijven van hetgeen er op 't gebied der poëzij omgaat, dient dezen Almanak te raadplegen; wijl 't gewoonlijk dáárin is, dat zij hunne eerstelingen aan 't publiek voordragen, die, naderhand, immers ten deele zich als meesters en toongevers doen gelden. Ook deze jaargang bevat weêr zulke eerstelingen; terwijl onze bekende zangers er stukken in hebben geleverd, wel waardig om in elk ander Jaarboekje te worden geplaatst. - Het papier is fraai, en de letter niet groot maar helder. Redactie en Uitgevers verdienen voor hunne zorgen allen lof. Wij besluiten de aankondiging van het boeksken met de volgende niet malsche apostrophe van didymus
(een verdienstelijke pseudonym) aan bilberbijks verguizers:

Wat poogt ge, ontzind gespuisl den achtbren Bard te schennen? 
Wat doelt ge op d'adelaar die met ontploken pennen 
In hooger spheren zweeft? 


{==46==} {>>pagina-aanduiding<<}


De onwisse pijlenzwerm, dien ge in de wolken dreeft, 
Bereikt den Koning niet der hemelsche gewelven; 
Doch hagelt op u-zelven! 

No. 6. Is uitgegeven om in het Vaderland en zijne Overzeesche Bezittingen, de aandacht meer bepaald op het Zoölogisch Genootschap Natura Artis Magistra te vestigen, en om aan de leden van dat Genootschap een algemeen of beter overzigt te geven van deszelfs inrigting en doel. De tweede afdeeling van den inhoud is daartoe strekkende. Om het boeksken ook voor dagelijksch gebruik nuttig te maken, is er eene eerste afdeeling bijgevoegd, die, behalve den kalender, met een kolom van merkwaardige gebeurtenissen op elken dag des jaars voorgevallen, de dienstregeling van het Postkantoor te Amsterdam, en opgaven bevat van het vertrek der Stoomtreinen, Stoombooten, Diligences, Vracht- en Postwagens enz. De derde afdeeling bevat Mengelingen en verbindt alzoo het genoegelijke aan het nuttige.
In de tweede afdeeling vindt men de namen der leden van 't Bestuur sedert de oprigting, der effectieve leden, buitenleden, honoraire leden, leden van verdienste, en der donatrices, te zamen meer dan 2000 leden en begunstigers. Voorts opgaven van de geschenken in het afgeloopen boekjaar ontvangen voor de Diergaarde, het Museum, en de Bibliotheek.
De derde afdeeling wordt geopend met een tamelijk uitvoerig, historisch verslag, betreffende de oprigting en de vijf eerste jaren van het bestaan des Genootschaps. Daarop volgt eene verhandeling van den Hoogleeraar w. vrolik, over het doel des Genootschaps; vervolgens eene afheelding van het apenhuis met bijgevoegde beschrijving, en daarna eene kleine verzameling van ernstige en luimige gedichten. Het boekje is allezins belangrijk, niet alleen voor de leden, maar voor elk die in dit merkwaardig Genootschap belang stelt, en, ofschoon ook buiten de hoofdstad woonachtig, te Amsterdam komende, het gaarne bezoekt.
De gedichten betreffen Natura, of zijn daar bij onder-
{==47==} {>>pagina-aanduiding<<}
scheidene gelegenheden uitgesproken. Natuur en God van den grijzen klijn, is verheven schoon, en getuigt, dat de jaren ook op 't gevoel en de verbeelding van dien godvruchtigen Dichter en wijsgeerigen denker nog geen invloed hebben. Móge dat nog lang zoo blijven! In gespierde en gladde Alexandrijnen bezingt kerkhoven de Stoom en Stoomkracht. Van hilman vindt men hier nog 't fiksche Inwijdingslied van 1839. De geestige van lennep geeft een scherp raadsel op, welks oplossing menigen geest kan opscherpen; en wijsmuller, een der oprigters van het Genootschap, heeft als ware 't zichzelven overtroffen, in een paar luimige stukken: Weeklagt van den olijphant, en De dieren - bij monde van den hond, den pelikaan en den salamander, met een slotkoor van papegaaijen, kaketoes en raven - aan hunnen Opperverzorger. Kerkhoven besluit het poëtische gedeelte met een request aan de Leden in Oost-Indië, om present-exemplaren van 't gedierte, hun dáár gevaarlijk of tot last. Een drietal gedachten in den dierentuin, besluit het boekje, dat wel reeds in vele handen zijn zal; en hun, die 't nog niet bezitten, bij dezen wordt aanbevolen.

(Het vervolg hierna.)

Oud en nieuw. Novellen van Heinrich Z. Schokke. Te Schiedam bij H.A.M. Roelants. 1851. In gr. 8vo. 306 bl. f 3-10.

De naam van zschokke blijft steeds eene aanbeveling, en onder zijne banier zullen dan ook deze novellen zich wel eenen weg banen naar de meeste leesgezelschappen. ‘Oud en nieuw,’ bevat vier verhalen. ‘Het ongehoorde wonder’ is luimig; de historie van ‘blondijn van Namen’ dol fantastisch; de fabelachtige geschiedenis ‘der Prinses van Wolfenbuttel’ is gerekt genoeg, ofschoon 't er niet in ontbreekt aan lessen van levenswijsheid. De laatste novelle: ‘de gebroken vaas’ is lief en naïf. Als men ons vraagt of er behoefte aan was,

{==48==} {>>pagina-aanduiding<<}
dat zij vertaald wierden, staan wij met het antwoord verlegen; doch nu zij vertaald zijn, wenschen wij hun een gunstig onthaal.

Beknopt overzigt der Bijbelsche geschiedenissen. Derde verbeterde druk. Door W.F. van Rijkom, Godsdienstonderwijzer bij de Nederd. Herv. Gemeente te Amsterdam. Met een Kaartje. Te Amsterdam, bij Ipenbuur en van Seldam. 1850. In kl. 8vo. 93 bl. f :-25.

Het kaartje achter dit werkje gevoegd is van geen belang; maar het overzigt der Bijbelsche historie is kort en kernrijk, en in den verhaaltrant eenvoudig. Nog meer beviel ons de methode, hier gevolgd, om de bijgevoegde vragen, door welke de leerlingen met eigene woorden de antwoorden uit elke les moeten zoeken. Die methode is, wèl aangewend, zeer doeltreffend, waarom wij dit reeds veel gebruikte werkje thans met vernieuwden aandrang aanbevelen.

Keur van rekenkundige Voorstellen, ter herhaling en uitbreiding van het geleerde bij eenigzins gevorderden; door H. Sluyters. Te Amsterdam, bij C.L. Brinkman. 1851. In kl. 8vo. 71 bl. f :-25.

Men vindt hier een aantal van 430 rekenkundige voorstellen van den zeer bekwamen onderwijzer sluyterste Capelle, op het eiland Zuid-Beveland. - Even als ziijne vroegere verzamelingen zal ook deze keur aan onderwijzers en leerlingen zeer welkom zijn. Ofschoon wij niet al de voorstellen hebben opgelost, namen wij toch verschillende proeven, en die allen vielen zeer gunstig uit. Ook de antwoorden zijn zeer naauwkeurig.


{==49==} {>>pagina-aanduiding<<}

Boekbeschouwing.





Commentarius perpetuus, in prioris pauli ad Corinthios Epistolae. Caput quintum decimum, cum Epistola ad winerum, Theologum Lipsiensem. Auctore Wesselo Alberto van Hengel. Sylvae ducis, apud Fratres Muller. 1851. Oct. maj. XII et 259 pag. f 2-70.

De Paulinische voorstelling van de leer der onsterfelijkheid, gelijk zij in het vijftiende Hoofdstuk van zijn Brief aan de Gemeente te Corinthe voorkomt, is voor de Christelijke dogmatiek van zoo hoog belang; zij werd van oudsher tot op onzen tijd, door velen, zoo dikwerf verkeerd begrepen, en zij verdiende zoo zeer op nieuw ter sprake gebragt, en in een helder licht geplaatst te worden, dat wij ons met regt verblijdden, toen wij vernamen, dat de grijze en arbeidzame Leydsche Hoogleeraar van hengel deze gewigtige taak op zich genomen had, voor welken wij hem, boven vele anderen, berekend achtten.
Bij de aankondiging van 's mans Commentarius, willen wij de lezers van ons Tijdschrift eenigermate in de gelegenheid stellen, om over de waarde en het belang er van te kunnen oordeelen; wij zeggen eenigermate, want eene stukswijze en uitvoerige beschouwing ligt geenszins in ons plan, en wij spreken slechts van eene aankondiging, omdat wij ons, om meer dan ééne reden, van eene eigenlijk gezegde recensie onthouden willen.
Een brief aan den beroemden Leipziger Hoogleeraar winer, onder ons algemeen bekend door zijne voortreffelijke: Grammatik des neutestamentlichen Spraehidioms, vervangt de plaats eener voorrede. Uit dezen brief leeren wij den Koninklijken weg kennen, dien de Schrijver bij de behandeling van zijn onderwerp heeft gevolgd. Geene Godgeleerde of wijsgeerige stellingen, maar de regelen der Hermeneutiek alléén zijn het rigtsnoer, waarnaar

{==50==} {>>pagina-aanduiding<<}
onbewimpeld en naauwgezet wordt te boek gesteld, wat de woorden des Apostels schijnen aan te duiden. (pag. vii.) Moge deze vertalingswijze ook al niet in den geest van allen vallen; moge zij bij den bevooroordeelde, afkeering en berisping uitlokken: zij is toch de eenig ware. Want wat zal er van de kennis der echte Evangelieleer worden, als men ze niet aan de meening van jezus en zijne Apostelen ontleent, maar ze naar zekere aangenomene begrippen wijzigt? Men hoort velen zoo dikwerf spreken van de oude, zuivere en beproefde leer; maar wat is dan toch die oude, zuivere en beproefde leer? Is zij die van augustinus, van anselmus, of van eenige Synode? Neen, voorwaar! Zij is het alléén, die wij vinden in de Goddelijke Schriften des O. en N. Verbonds; en waar wij haar, ten gevolge eener gezonde uitlegkunde, aantreffen, daar behooren wij ze ook aan te nemen, om het even of de slotsommen onzes onderzoeks, al dan niet overeenkomen met hetgene wij tot dusverre als houdbaar geloof beschouwden. Hoedanig nu de verstandige en milde oordeelvelling des Hoogleeraars over zulken zij, die hij ‘superstitiosa majorum reverentia obcoecati’ noemt, leze men pag. ix en x.
Alzins keuren wij goed, dat van hengel zijn Commentarius in het Latijn heeft geschreven; en de reden, die hij daarvoor (pag. xii) opgeeft, is gegrond; eene reden echter, die de kieschheid hem verbood aan te wijzen, meenen wij nog daarenboven te mogen aanvoeren, namelijk: dat het schrijven over geleerde onderwerpen in het Latijn, over het algemeen het beste, zoo niet het eenige middel is, om den alouden vaderlandschen roem van bijbelsche uitlegkunde, in den vreemde te handhaven. Wij wenschen dáárom van harte den Hoogleeraar tijd, lust, en krachten toe, om het zijne daartoe bij te dragen, en zijn voornemen te vólbrengen: ‘ut quae supra ad editionem destinata scripsit, eorum quoque nonnulla latine prodeant.’ (pag. xii.)
In de Inleiding deelt ons de Schrijver zijne gedachten mede, over de aanleiding die paulus had tot het schrijven van dit gedeelte zijns briefs; t.w.: hij wilde de Chris-
{==51==} {>>pagina-aanduiding<<}
tenen te Corinthus zijn gevoelen kenbaar maken, aangaande eene herleving uit den dood, ten einde de gemoederen zijner lezers gerust te stellen, die hij vernomen had, dat door sommige spotters waren verontrust geworden. (pag. 1.)
Een is het onderwerp, dat in het geheele Hoofdstuk wordt behandeld (pag. 3); aan eene eigenlijke opstanding des vleesches valt niet te denken, daar zij evenmin hier, als in andere plaatsen des N.T. wordt geleerd. Dit begrip, reeds in de zoogenaamde Apostolische geloofsbelijdenis geslopen, is eene oude dwaling, hoe zeer ook door lateren verdedigd en aangekleefd. (pag. 5, 6.) De bedoeling des Apostels is geene andere geweest, dan om de onsterfelijkheid des menschen te betoogen, of zoo als het nog meer bepaald wordt uitgedrukt: necessitati serviens id unum Paulus agit, ut beato sectatorum Christi reditu in vitam, contra nonnullorum argutias defendendo, jacentes erigat, stantes in fide confirmat. (pag. 8 vergel. met pag. 64.)
De belangrijke vraag: wanneer de Christen zal herleven, wordt beantwoord door de verzekering, dat naar dit geheele Hoofdstuk, het zalige herleven allen, op een en denzelfden tijd wacht; dat onder het wijs Godsbestuur de leeraars van het Evangelie, de zekere hoop eener aanstaande zaligheid, op het gezag en voorbeeld van jezus hebben gepredikt; hoezeer zij ten opzigte van den tijd en de wijze der herleving vermeld hebben, wat hun hieromtrent het aannemelijkste toescheen. (pag. 11, 12.) Te regt was echter reeds vroeger (pag. 9, 10) opgemerkt, dat ook jezus en zijne Apostelen gedacht hebben aan eene herleving, die onmiddellijk op het sterven zoude volgen.
De verdeeling van het Hoofdstuk is drieledig. In het eerste gedeelte wordt het herleven des Christens betoogd; in het tweede worden de bedenkingen daar tegen wederlegd; het derde gedeelte behelst in het kort de practische aanwending van het betoogde.
Wij zouden ongetwijfeld de grenzen van ons Tijdschrift verre overschrijden, bijaldien wij den Hoogleeraar op den voet overal wilden volgen, waar zijne opvatting en vertaling van de gewone afwijkt; en uit hetgene wij

{==52==} {>>pagina-aanduiding<<}
boven van eene eenvoudige aankondiging gezegd hebben, vloeit reeds voort, dat het nog veel minder in onze bedoeling ligt, in eene beoordeeling te treden (gesteld wij waren er voor berekend,) van zijne zienswijze in tegenoverstelling van die van andere geleerden, bij zoo veel woorden en zaken: genoeg zij het in het algemeen aan te merken, dat de geleerde Schrijver, niet dan na ernstig wegen der gedachten van anderen, de zijne met waarde en bescheidenheid voordraagt; doch ze dan ook tevens met zulke redenen staaft, dat men overal den Professor in de Exegese herkent, die ons telkens door zijn betoog òf medevoert, òf waar hij ons niet ten eenenmale overtuigt, nogtans tot een ernstig en herhaald nadenken noopt, over onze tot hiertoe gekoesterde denkwijze.
Belangrijk noemden wij boven dezen Commentarius voor de Christelijke Dogmatiek: en dit is hij niet alleen voor een wèl begrepen geloof aan de onsterfelijkheid, waar het grove begrip eener opstanding des vleesches bestreden wordt; maar ook ten opzigte van andere gewigtige leerstukken onzer belijdenis; indien men toch onbevoordeeld leest, wat (pag. 30) bij vs. 3, 4 wordt bewezen, aangaande de juiste beteekenis der voorzetsels ὑπέρ en περί, dan twijfelen wij niet, of menigeen zal tot helderder inzigt geraken omtrent het leerstuk onzer verzoening met God, door jezus christus.
Tot proeve van des Hoogleeraars verklaring stippen wij alleen het volgende aan: In vs. 6 is μένειν niet hetzelfde als ζῆν. Zeer goed hebben derhalve de onzen vertaald: ‘zijn overgebleven’. Misschien zouden wij de bedoeling des Apostels nog beter uitdrukken, door over te zetten: zijn nog aanwezig; namelijk: om de opstanding des Heeren te getuigen.
Jacobus, in vs. 7 vermeld, is niet de bloedverwant van jezus, maar zijn broeder, en een eigen zoon van maria. (pag. 43.)
Wat in de Inleiding in het voorbijgaan was aangewezen, dat paulus geenszins heeft geschreven om de opstanding der ligchamen te betogen, wordt bij vs. 12, in de verklaring der woorden: ἀνάςτασις νεκρῶν voldingend

{==53==} {>>pagina-aanduiding<<}
aangewezen (pag. 63 sqq.); ofschoon daarbij tevens wordt herinnerd, dat de Apostel door deze spreekwijze, niet zoo zeer de onsterfelijkheid des menschen in het algemeen, maar meer bepaald, het zalig herleven van den Christen, heeft in het oog gehad.
Heeft onze Staten-overzetting, in vs. 15: want wij hebben van God getuigd, dan treffen wij hier eene juistere vertaling (pag. 74): want wij hebben tegen God, κατὰ τοῦ Θεοῦ, getuigd.
Daarentegen wordt onze gewone vertaling van vs. 22 gehandhaafd; evenwel in dien zin, dat ‘even gelijk allen in adam, dat is: die adam in zijne overtreding navolgen, sterven, zoo ook allen die in christus zijn, die zijn beeld op aarde dragen, tot een heerlijk leven zullen overgaan.’ (pag. 94.) En deze zelfde meening ontmoeten wij ook bij onzen Apostel, Rom. v: 12, alwaar de dood, die door adam in de wereld gekomen is, gezegd wordt tot alle menschen te zijn doorgegaan, omdat (ἐφ᾽ ὧ) allen gezondigd hebben.
De παρουσία des Heeren, waarvan vs. 23 gesproken wordt, geeft eigenlijk jezus verblijf op aarde te kennen, en wat wij in onze overzetting lezen: ‘die van christus zijn in zijne toekomst’, duidt hen aan, die belijders van jezus zijn geweest, gedurende zijn verblijf onder de menschen. (pag. 103.)
Indien sommigen in vs. 28 grond meenen gevonden te hebben voor de verwachting eener algemeene zaligheid, en dus ook der vijanden van christus: dan wordt dit gevoelen, naar des Hoogleeraars opvatting, veeleer in dit vers weêrsproken, naardien de Apostel alleen van de te verwachten zaligheid der christus-belijders gewaagt, en het oog zelfs niet eens gehad kan hebben, op zoo vele goeden en edelen, als van den beginne der wereld geleefd hebben. (pag. 128.) Gaarne deelen wij de paraphrase mede van dit belangrijke vers, dus luidt zij: ‘maar wanneer Gode alles zal onderworpen zijn, dan zal ook de Zoon Gods, die tevens de Zoon des menschen is, voor zoo ver Hij het bewind voerde over het Hem

{==54==} {>>pagina-aanduiding<<}
toevertrouwde gebied, even als alles, Gode en den Vader onderworpen worden, opdat de eenige God blijke, de bron van alle zegeningen te zijn voor hen, die door christus tot Zijn rijk zijn verzameld.’
Ongetwijfeld blijft het eene moeijelijke vraag, wat de ware beteekenis zij der woorden in vs. 29: οἱ βαπτιζόμενοι ὑπὲρ τῶν νεκρῶν; na al het daaromtrent (van pag. 130-140) aangevoerde, komt ons nog altijd het verkieselijkst voor te denken, dat paulus het oog gehad heeft op een te Corinthe ingeslopen bijgeloovig gebruik, waardoor sommigen zich voor het heil van zulken lieten doopen, die ongedoopt gestorven waren. Dit gevoelen, dat ook van hengel niet geheel schijnt te verwerpen, is onder anderen insgelijks verdedigd door de keizer in het Nieuw Christelijk Maandschrift, XIe Deel, bl. 516. Wijlen Prof. heringa draagt eene andere opvatting voor (in quoest. de locis N.T. difficilioribus) en zegt: οἱ βαπτιζόμενοι ὑπὲρ τῶν νεκρῶν, videntur dici, solemni ritu lavati propter mortuos, qui ex hoc vita excesserunt sustentati spe vitae melioris, quorumque exemplo et admonitione esti fuerint inducti ad christum profitendum.
Onzes ondanks moeten wij van des Hoogleeraars opvatting der woorden in vs. 32: εἰ ἐθηριομάχησα verschillen, en meenen ze gevoegelijk te kunnen verstaan van de gevaren, welke paulus te Efeze van den kant van zoo velen ondervonden had, die hem als wilde dieren hadden willen verscheuren. Men denke aan hetgene ons Hand. xix: 9, en xx: 19 berigt wordt, want daaruit valt ligt op te maken, hoe veel hij van den kant der hardnekkige en ongeloovige Joden, κακῶν θηριῶν! hebbe moeten lijden. De geleerde Schrijver zelf geeft toe, dat het woord θήριομάχειν die overdragtelijke beteekenis kan hebben, als het verband die opvatting wettigt; maar waarom ook niet, waar het gelijk hier op zich zelf staat, en in spreekwoordelijken zin, even gelijk het ἐῤῥύςθην ἐκ ςτόματος λέοντος bij 2 tim. iv: 17 kan verstaan worden?
Zal men het den Hoogleeraar gaarne toestemmen, dat

{==55==} {>>pagina-aanduiding<<}
het geenszins de bedoeling van paulus geweest is, eene opstanding des menschen uit het graf te bewijzen, maar wél om aan te toonen, dat het tegenwoordig aardsche ligchaam geen beletsel zal opleveren voor de onsterfelijkheid en het nieuwe leven; zal men uit het beredeneerde bij vs. 42, 43 (pag. 180-188) gereedelijk tot de overtuiging geleid worden, dat alles wat men tot hiertoe van eene eigenlijke opstanding uit het graf mogt gelooven, blootelijk op eene verkeerde Exegetische traditie rust; (men zie de ware beteekenis van ἐγείρεται op pag. 184 aangewezen:) zoo gelooven wij toch, dat de Apostel, waar hij de bedenkingen wederlegt, die tegen het voortleven gemaakt werden uit de ongerijmde voorstelling der ligchamelijke verrijzenis; deze gelegenheid waarneemt, om zijne zienswijze mede te deelen aangaande het ligchamelijke dat geschikt voor onzen toekomstigen stand, het reiner en edeler omkleedsel der ziele zal zijn. Ook van deze zijde beschouwd, wordt dit Hoofdstuk zijns briefs voor ons van eene hooge waarde, want het bevestigt ons niet alleen in het geloof aan onze voortduring, maar het beantwoordt ook de vraag, met welke ligchamen wij zullen voortbestaan.
Wij vragen waarom bij vs. 43 σπείρεται door ‘procreatur’ wordt geëxpliceerd, daar het bij vs. 37 in zijne oorspronkelijke beteekenis van ‘zaaijen’ is vertaald, en de Apostel kennelijk in beide plaatsen hetzelfde woord, bij dezelfde leenspreuk, in denzelfden zin heeft gebezigd?
Niet bepaald drukt de Hoogleeraar zijn gevoelen uit of de laatste woorden van vs. 44: ἔςτι σῶμα - πρευματικόν, al dan niet voor echt te houden zijn. Het eenigst historisch en kritisch bewijs voor hunne echtheid, bestaat in de Syrische vertaling, en wat daartegen kan worden in het midden gebragt, vindt men in het kort bijeenverzameld door morus in zijne Diss. Theol. et Phil., Tom. I, pag. 162 in nota. Wij voor ons vinden geen genoegzamen grond om aan de volstrekte onëchtheid te twijfelen; te minder omdat, naar ons inzien, deze woorden geheel in het redebeleid des Apostels passen, en daarvan het voeg-
{==56==} {>>pagina-aanduiding<<}
zame slot uitmaken; want, daar hij in het voorgaande had gesproken van de gesteldheid des aardschen, en des hemelschen ligchaams, zoo is er wel niets natuurlijker, dan dat hij de slotsom zijner redenering opgeeft in de verklaring: dat er dierlijke, grof zinnelijke ligchamen bestaan, die op deze aarde te huis behooren, maar dat er ook ligchamen zijn, die van het grof zinnelijke ontheven, in zoo verre ‘geestelijke’ zouden mogen genoemd worden, derhalve: σώματα ἐπουράνια, καὶ σώματα ἐπίγεια. vs. 40.
Wat vroeger erasmus, en later bosveld uit vs. 51 geloofden te kunnen besluiten, dat paulus zijne vroegere meening, van de wederkomst des Heeren op aarde nog te zullen beleven, gewijzigd hebbe, strookt met de verklaring, die ons van hengel geeft pag. 218. Bij dit vers vermoedde teller, dat de woorden die op λέγω volgen, tot het 52ste vers, een scholion waren, hetwelk men over de woorden van het volgende vers: νεκροὶ ἐγερθήσονται - ἀλλαγησόμεθα, gemaakt heeft, omdat tertullianus, die meer dergelijke scholia heeft gemaakt, ze het eerst vermeld. Zie ernesti, Anmerkungen über die Bücher des N.T. S, 203.
De uitdrukking εἰς νῖκος, in vs. 54, beschouwen wij als een Hebraeïsmus, die zich het best uit de Alexandrijnsche overzetting laat verklaren; en daar de Hoogleeraar het Hebr. 
{== afbeelding 	==} {>>afbeelding<<}
    
 aanhaalt, als meermaien door εἰς νῖκος, εἰς τέλος, en εἰς τὸν αἰῶνα vertaald, zoo gelooven wij daaruit te mogen besluiten, dat het gronddenkbeeld van paulus is geweest, om te spreken van eene algeheele overwinning des doods, welke met zijne vernietiging gelijk stond, in den zin van het Latijnsche: ad internecionem. Overigens zie men ook over deze plaats: glassius l.l. edit. Dathii, p. 1279, en morus in zijne Acroases Academicoe super Hermen. N.T. Vol. II, p. 77.
Doch hier leggen wij de pen neder en sluiten onze beschouwing. Ongetwijfeld heeft de Hoogleeraar door dit belangrijk werk, den gevestigden roem zijner bekende geleerdheid verhoogd, en allen aan zich verpligt, die prijs stellen op eene grondige uitlegkunde. Bij den

{==57==} {>>pagina-aanduiding<<}
dank dien de Schrijver dezer regelen Z.H.Gel. betuigt, voor het nut en genoegen bij het doorlezen van zijn Commentarius ondervonden, voegt hij den welgemeenden wensch, dat Gods goedheid hem nog vele jaren, kracht en lust verleene, om in otio negotiosus, door echte wetenschap, de vriendin der echte Theologie, voor de belangen der Nederlandsche Hervormde Kerk werkzaam te zijn!

h.
c.w.p.




De Evangelieberigten aangaande des Heeren lijden, sterven en opstanding, naar tijdsorde tot een overzigt gerangschikt. Door bijvoeging der overige feestteksten tevens ingerigt om als leiddraad te kunnen dienen bij de jaarlijksche prediking der feest- en lijdensstoffen; door C.S. Adama van Scheltema, Predikant te Amsterdam. Te Amsterdam, bij A. Jager. 1851. In 4to. 52 bl. f 1-25.

‘Het nevensgaande werkje’ - zegt de auteur - ‘werd door mij reeds in het jaar 1848 vervaardigd. Aanleiding daartoe gaf mij het gemis van een feestboekje in de Gemeente te Hoorn. Een oude, onbruikbaar geworden leiddraad was aldaar reeds vóór jaren afgeschaft en, bij de mindere talrijkheid der Gemeente, om de vele kosten aan de oplage eener verbeterde uitgave verbonden, slechts door eene gedrukte lijst der te behandelen stoffen vervangen. Dit wekte in mij het denkbeeld, om naar de beste bronnen een overzigt der Lijdensgeschiedenis, dat door aanschouwelijkheid, volledigheid en naauwkeurigheid zich kenmerkte, te bewerken, en dit na bijvoeging der overige Feestteksten zoo in te rigten, dat het, behalve voor huiselijk gebruik, ook zou kunnen strekken tot een algemeen bruikbaar feestboekje in kleine Stadsen in Dorpsgemeenten, waar de kosten tot aanschaffing van een eigen leiddraad of tot vervanging van een minder doelmatigen moeijelijk kunnen gedragen worden.

{==58==} {>>pagina-aanduiding<<}
Zoo verkreeg deze Synopsis het aanzijn, en zou reeds toen zijn uitgegeven, had ik mij niet verpligt gerekend van mijne rangschikking in het breede rekenschap te geven, iets wat zonder aanmerkelijke prijsverhooging moeijelijk geschieden kon. Hiertoe bestaat thans minder noodzakelijkheid, daar ik met blijde verrassing heb mogen ontwaren, dat mijne schets in verreweg de meeste bijzonderheden geheel overeenstemt met het onlangs verschenen Derde Deel van Dr. j.j. van oosterzee's Leven van jezus. In dat even voortreflelijk als algemeen verspreid werk wordt iedere belangrijke vraag beter en breeder beantwoord, dan mij zou mogelijk zijn, en gelijk het hun, die dit werkje willen aankoopen, gewis aangenaam zal zijn daarbij eene zoo uitgewerkte toelichting te kunnen verkrijgen, zoo zal het welligt ook voor menig bezitter van van oosterzee's werk tot genoegen zijn, daarbij eene schets als de hier geleverde nevens zich ter tafel te hebben.’
Met deze woorden leidt de Heer adama van scheltema zijn feestboekje in, en het is voor onze lezers voldoende om met den aard en de strekking er van bekend te worden. De verdeeling, hier ontworpen, onderscheidt zich door juistheid, gemakkelijkheid, en, van wege de bijgevoegde opschriften boven elke afdeeling, door eene aangename aanschouwelijkheid. Het tegenwoordig formaat beveelt zich aan door zijn behagelijk uiterlijk. Wij houden het er voor, dat eene uitgave in kleiner formaat, welke de auteur doet verwachten, bij velen welkom zal zijn.





Merkwaardigheden uit de geschiedenis van de vestiging en uitbreiding des Christendoms, in verschillende werelddeelen, voornamelijk in betrekking tot den arbeid der Protestantsche Zendelingen; in voorlezingen, door W. Hoffmann, Buitengewoon Professor enz. te Bazel. Uit het Hoogduitsch vertaald door J. Oudijk van Putten.

{==59==} {>>pagina-aanduiding<<}
Tweede Stuk. Te Rotterdam, bij van der Meer en Verbruggen. 1851. In gr. 8vo. 195 bl. f 1-30.

Het was ons aangenaam dit vervolg van de vertolkte ‘Missions-Stunden’ te ontvangen. De Uitgever had het voortzetten van dien arbeid van den bijval, welke het Eerste Stuk zou ontmoeten, afhankelijk gesteld. Zoo mag dan de vriend van solide lektuur zich verheugen, dat een nuttig en wèl geschreven hoek nog zijne lezers vindt. De inhoud der negen Voorlezingen, in dit stuk is niet minder belangrijk dan der zeven vroegere die deze verzameling geopend hebben. Hoffmann brengt de vrienden der zending naar Otaheite, doet hen de Schippers-eilanden bezoeken, treedt met hen onder de verzengde luchtstreek van West-Afrika, en voert hen rond onder de wilde roodhuiden van Noord-Amerika. Wij spreken niet van de kennis, die de Schrijver ten toon spreidt van deze landen en volken; want wij letten meer bepaaldelijk op het wezen en doel der voorlezingen: het werk der Christen-zending in de Heidenwereld.
Indien het den lezer gaat als ons, zal hij zich verblijden over den zegevierenden vooruitgang der waarheid die uit God is, en den moed, de volharding, de gehoorzaamheid en trouw van menig vredebode bewonderen; maar zich ook ergeren over het kwaadwillig indringen van sektehaat, en stof vinden om zich te schamen over hen, die tegenover heidenen den Christelijken naam onteeren.
Zoo aanschouwelijk als de Heer hoffmann alles voordraagt, kan ieder hem gemakkelijk volgen, en wie het Petrinische woord gelooft: dat er in geenen anderen heil, en ook geen naam onder den hemel gegeven is, waardoor de menschen zalig worden dan die van jezus christus, verheugt zich gewisselijk, als hij op de Schippers-eilanden in het wijken der afgoderij voor het kruis, niet bloot eene afwisseling ziet van naam en vorm, maar een volslagen ommekeer van leven en wandel: den morgen na den nacht. Het is treffend zoo als de Schrijver

{==60==} {>>pagina-aanduiding<<}
voor onze oogen de tempelen doet oprijzen, waarin de Neger voor den Heiland knielt; de Neger, die niet meer moordt en niet meer steelt, maar vlijtig en eerlijk het brood der verzoening aan den disch des vredes breekt. Wil men die verandering naar waarde schatten, dan moet men ook de duisternis kennen in dat land, waar de zon hare stralen loodregt op 't hoofd doet vallen. Laat ons hooren wat hoffmann er van zegt:
‘Al de Negerstammen, voor zoo ver wij ze kennen - om het even of wij de ver verspreide Gallas en Jaggas, of de wilde Cameron-Negers, of de stammen aan den Niger, of de Kongo-Negers, de Foela's, de Mandingo's, of de Ashanlijnen ons voor oogen stellen - de laagste trappen des Heidendoms innemen, zoo wat hunne godsdienst als wat hun maatschappelijk en huiselijk leven betreft. Hier zien wij den vraatzuchtigen haai, ginds de vreeselijke reuzenslang, dáár de alligator, en elders weder de hijena als god vereerd, en door priesterhanden met levende menschen als met welgevallige offers gevoed. De gier wordt bijna overal in Afrika als Fetisch, dat is heilig beschouwd. De honderden menschen, die jaarlijks en bij de groote lijkfeesten, zoo in het land der Ashantijnen, in Badagry, op de Goudkust, als in het binnenland aan de schimmen der afgestorvenen geofferd en geslagt worden, naar het heet om de afgestorvenen in de andere wereld geen gebrek aan dienaren te doen hebben; de koele wreedheid, met welke men de ongelukkige slagtoffers, in stede van hen dadelijk een' spoedigen dood te doen sterven, eerst een mes door de beide wangen en dan door de tong boort; de onmenschelijkheid, waarmede men hun het hoofd langzaam afzaagt, of hun ligchaam, daar zij nog leven, letterlijk in stukken houwt; de ergerlijke koudhartigheid, met welke de Neger de op het veld daarheen geworpene overblijfselen der gemartelden voorbijgaat: dit alles bewijst ons met treurige gewisheid, dat het eene godsdienst is van moord en bloedvergieten, die door Afrika's zonen gehuldigd wordt. Ook daar, waar ten gevolge van handelsverkeer cenige

{==61==} {>>pagina-aanduiding<<}
Europesche beschaving is doorgedrongen, en waar b.v. het opperhoofd, den term aan dat verkeer ontleenende, zijnen eersten Staatsdienaar den naam geeft van ‘Stoomschip,’ - ook daar zien wij aan het wilde feestmaal uit de schedels en bekkeneelen der verslagenen den brandewijn drinken, die, helaas, door Christenen werd aangebragt; en menschenvleesch wordt daarbij met gulzige gretigheid verslonden. Overal, waar men den voet zet, eischt de ‘Fetisch’ menschenöffers, en het zonderlinge welgevallen der diep gezonkene menschen aan het afschuwelijke en wreede, dat eene doorgaande grondtrek is van hunne godsdienst des jammers, geeft tot tooneelen aanleiding, die men om hunne gruwelijkheid naauwelijks waagt te beschrijven. Dit ééne voorbeeld slechts. Er moet aan den Fetisch te Badagry een offer gebragt worden. Koning en volk zijn verzameld. Een misdadiger (zijn misdrijf bestaat daarin, dat hij iets ten nadeele gezegd heeft van 's Konings vrouwen) wordt voorgebragt. Men geeft hem eene kokosnootschaal met rum gevuld in de hand; terwijl hij die schaal aan den mond brengt, wordt hem van achteren met eene bijl de schedel gekloofd, en aanstonds zijn velen gereed om zijn bloed in eene kalebas op te vangen. In een oogenhlik is hem ook het nog lillende hart uit het ligchaam gesneden, waarin de Koning nu bijt, hetwelk vervolgens door de ommestaanden eveneens gedaan wordt, tot dat, ten laatste, dat hart aan de honden wordt voorgeworpen....De lijken van zulke slagtoffers worden aan den Fetischboom gehangen. Van dien boom geeft de reiziger j. lander eene beschrijving, die meer dan iets anders berekend is, om ons een' waren indruk te geven van den diep beklagenswaardigen toestand der bevolking van Afrika. ‘Naauwelijks was ik Badagry tot op drie. uren afstands genaderd,’ zoo verhaalt die reiziger ons, ‘of de beruchte
Fetischboom deed zich plotseling aan mij voor. Zijne wijduitgebreide takken waren in den letterlijken zin met menschelijke ledematen bedekt, terwijl zijn monsterachtig dikke stam aan alle zijden met groote

{==62==} {>>pagina-aanduiding<<}
hoopen menschenschedels omringd was, die sinds vele jaren hier waren zamengebragt. De boom stond in het midden van eene ruime, opene plaats, in het binnenste van het woud gelegen. Nooit had ik een' stam van zulk eene buitengewone zwaarte gezien. Honderden gieren, die wij door onze onwelkome verschijning voor een oogenblik verjaagd hadden, vlogen krijschend om de verschrikkelijke verzamelplaats van rottend aas heen en weder; doch hier en daar zagen wij ze al spoedig zonder eenige vrees weder neêrstrijken, op een' half verteerden arm of op een half afgeknaagd been, waaraan zij, voor onze komst, zich hadden te goed gedaan. Ik stond als aan den grond genageld, en staarde sprakeloos het menschönteerende schouwspel aan. De geweldig dikke takken van den boom bogen onder den last van menschenvleesch en menschenbeenderen, en bewogen zich langzaam op en neder, zoo dikwijls een der groote roofvogels opvloog. De bijna ondragelijke gloed der zonnestralen, die loodregt nederschoten; de onuitstaanbare stank der lijken; de hoopen doodshoofden, die mij met hunne ledige oogholten vreeselijk aangrijnsden; de akelige stilte en verlatenheid der plaats, die alleen gestoord werd door het naauwelijks merkbaar suizen van den wind, die de digte massa van donkerkleurige bladeren ritselen deed, en somtijds ook door een raauwen schreeuw der vraatzuchtige gieren, die mij nu en dan zoo digt naderden, dat zij mij met hunne vale vleugels bijna in het aangezigt sloegen; - dit alles overweldigde mij geheel en al. Het hart kromp mij ineen, en het begon mij voor de oogen te schemeren; mijne beenen wilden mij niet langer dragen; ik wendde het hoofd af, en zonk bewusteloos in de armen van jowdia, mijn getrouwen bediende.’
Met verbazing herinneren wij ons den onvergetelijken krijgstogt van den Macedonischen alexander, met zijne dertigduizend Grieken tegen de kolossale Perzische monarchij. Met eerbied zegenen wij de gedachtenis van den ondernemenden Genuees, die voor geene gevaren, zelfs

{==63==} {>>pagina-aanduiding<<}
niet voor vertwijfeling terugdeinsde, om de nieuwe wereld, die reeds in zijn brein lag, over de Atlantische golven te vinden; maar als wij hoffmann's redevoeringen lezen en de onderneming van eenen carey, marshman, pearce en leslie in West-Afrika, van eenen eliot, rauch, brainerd en zoo vele anderen meer, die verdienen genoemd en geroemd te worden, in Noord-Amerika, met hen vergelijken, taant de glorie om de slapen van Persepolis overwinnaar en wordt de ontdekking van Amerika eene kleinigheid. De zendeling, die zich waagt aan den verhitten dampkring van Afrika en onder ruwe horden een vrijwillig nachtverblijf kiest, zoekt geen troon of heerschappij. Hij vindt, en hij wist het vooruit, ziekten en een vroegen dood. Maar stervende slaakt hij den juichkreet des geloofs: ‘laat eerst duizend zendelingen gestorven zijn, dan zal het uur der verlossing voor Afrika wel geslagen hebben!’ Hij gaat uit op verovering voor zijnen Heer, die in den hemel woont, en poogt den troon van den vorst der duisternis omver te werpen. - De Zendeling onder de Amerikaansche volkstammen, als vijand geschuwd, met moord bedreigd, zoekt geene goudmijnen of handelswegen naar het geurig Morgenland, maar offert zich blijmoedig op, om arme zondaren, die dwalen in de schaduwen des doods, eenen weg te banen tot de woningen van ‘den grooten geest’, voor wien zij te schuw zijn, om hem als eenen vader lief te hebben.
Jammer, dat wij ook getuigen moeten zijn van ondernemingen, die ons, zoo als wij reeds zeiden, met ergernis vervullen, over kwaadwillig indringen van sektehaat. Hetgeen hoffmann uit Engelsche berigten mededeelt over het gedrag der Roomschgezinden op Otaheite, onder bescherming van het Fransch kanon, geeft ons daartoe rijke stof. Wij betreuren het met weemoed. Of ligt dan niet voor Romes zendelingen de Heidenwereld open? Wanneer wij hen alzoo zien handelen, komt onwillekeurig het droefgeestig vermoeden bij ons

{==64==} {>>pagina-aanduiding<<}
op, dat men in Rome meer door broederhaat dan door Christelijke menschenliefde geleid wordt.
Bij ergernis over sekte-haat worden wij, zonder nog van de gruwelen des slavenhandels te reppen, hier naar verdienste ten toon gesteld, met schaamte vervuld over het gedrag van hen, die Christenen heeten, tegen de ongelukkige roodhuiden, die zij, uit lage woekerzucht, met behulp van den brandewijn, van het onzedelijk voorbeeld, en van het regt van den sterkste bijkans hebben uitgeroeid. De Indianen hadden daarom geen ongelijk, dat zij den Zendelingen te gemoet voerden: ‘Indien dat de grondstellingen uwer Godsdienst zijn, gaat dan en predikt ze nadrukkelijk aan uwe landgenooten. Zoo die grondstellingen bij uw eigen volk iets beteekenen, laat ons dan de uitwerking er van zien. Maakt uwe medeblanken tot deugdzame, regtvaardige menschen, en stort hun die liefde in, welke gij ons verkondigt. Laat hen de regten en den eigendom der Roodhuiden ontzien. Wij weten bovendien, dat gij een arm volk in dienstbaarheid houdt, nadat gij het uit zijn vaderland weggevoerd en in slavernij gesleept hebt. Keert huiswaarts, en laat het uwe eerste verrigting zijn, aan dat volk de vrijheid weder te geven. Doet eerst zelven gelijk uw boek (de Bijbel) zegt, en daarna moogt gij tot ons wederkomen en wij zullen u aanhooren.’
Dit arme volk, door catlin verdeeld in drie klassen: de gestorvenen, de stervenden en de weinige nog levenden, is het slagtoffer geworden der Europesche beschaving. Moge het overschot in de Arke des Nieuwen Verbonds eene veilige rustplaats vinden.
Onze lezers zien hieruit, welke gewigtige onderwerpen in deze redevoeringen ter sprake komen. Wij verlangen naar het slot, dat over de Zuidkust van Afrika, en over Oost- en West-Indië zal handelen.

h.
j.h.s.





{==65==} {>>pagina-aanduiding<<}

Dr. W.R. van Hoëvell. Reis over Java, Madura en Bali in het midden van 1847. Met Platen en Kaarten. IIde Deel. Te Amsterdam, bij P.N. van Kampen. 1851. In gr. 8vo. XII en 227 bl. f 2-75.

Het Eerste Deel van deze Reis is reeds in 1849 verschenen (zie ons verslag er van in de Vaderl. Letteroefeningen 1850, No. VII, bl. 305). De Uitgever van het Eerste Deel, Professor veth te Amsterdam, is ook uitgever van het Tweede, dat nu voor ons ligt, en geeft, in ‘Een woord vooraf’, berigt van de oorzaken der vertraging, en van die, om welke hij zich steeds met de uitgave belast, hoewel de Schrijver-zelf, zoo als bekend is, zich sedert geruimen tijd in het Vaderland bevindt. De lezer verneemt er ook uit, dat het Tweede Deel door een Derde zal worden gevolgd, zoowel om eene onevenredige dikte van deelen te vermijden, als om niet te lang naar het vervolg op het Eerste Deel te laten wachten.
De lezer ontvangt nu het verhaal van des Schrijvers reis naar en over Madura, en van het bezoek door hem aan de hoven op Madura afgelegd, doorvlochten met een aantal bijzonderheden betrekkelijk dat eiland, zijne voortbrengselen, bevolking en beheerschers. De terugkomst te Soerabaija wordt beschreven met de grootsche, schilderachtige natuurtooneelen en overblijfselen van vroegere grootheid, welke Java's oosthoek aanbiedt, - en dat alles in dien sierlijken, hier en daar wegslependen stijl, welke den lezer, die met het Eerste Deel bekend is, reeds zoo veel genoegen heeft veroorzaakt.
Tegen de voorgenomen reis naar Bali deden zich bergen van moeijelijkheden op, - doch de Heer van hoëvell maakte er ten laatste een einde aan door te zeggen: ‘Ik ga.’ (bl. 165.) Nu bood zich juist van pas eene goede gelegenheid aan door de komst van den Heer lange, met den schoener ‘De Venus’. Gelukkiger kon de Schrijver 't bezwaarlijk treffen, wijl die Heer sedert verscheidene jaren op Bali is gevestigd, en ook Agent of Commissaris is van het Nederlandsch-Indisch Gouvernement bij de

{==66==} {>>pagina-aanduiding<<}
Balische Vorsten. Er werden den Heer van hoëvell dan ook belangrijke bijzonderheden medegedeeld over Bali en Lombok, alsmede over de verhouding en voortdurende betrekkingen tusschen die beide eilanden, en de gebeurtenissen in Java's oosthoek, die meer of min betrekking hebben op de geschiedenis van Bali; - al hetwelk hoogst wetenswaardig, en den Schrijver bijzonder welkom was. Dit Deel eindigt met het ankeren van den schoener ter reede van Séjét, op de kust van het Rijk Tabanan, zoo als wij op bl. 216 lezen.
Van de platen en kaarten zullen wij thans niet spreken; maar ons over het geheel met deze aankondiging vergenoegen. Wij hopen eerlang in staat gesteld te worden, om van het Derde Deel verslag te geven, en zullen dan welligt op dit Tweede nog eens terugkomen.
Intusschen worde het werk zeer aanbevolen.




M.D. Teenstra. Beknopte beschrijving van de Nederlandsche Overzeesche bezittingen voor beschaafde lezers uit alle stonden, uit de beste bronnen en eigen ervaring in Oost- en West-Indië geput. 9de en 10de Aflevering. Te Groningen, bij J. Oomkens, J.zoon. 1850. In kl. 8vo. bl. 633 tot 792. f 1-20.

Bij ons verslag van de vorige twee Afleveringen (Vaderl. Letteroefeningen 1850, No. IX, bl. 401) hebben wij reeds gezegd: over de waarde van den arbeid in zijn geheel of over de wijze hoe de vroegere gedeelten waren bewerkt, niet te kunnen oordeelen, dewijl ons de vorige stukken niet zijn toegezonden. Wij hebben toen gezien, dat de 7de en 8ste Aflevering bepaaldelijk handelden over de oostelijke Eilanden van den Indischen Archipel, die het Nederlandsch gezag erkennen. Het laatste stuk eindigde met eenige berigten omtrent den Nederlandschen handel op Japan, en het tegenwoordige vangt aan met geschiedkundige berigten omtrent het verkeer in en den handel der Nederlanders op dat rijk. Zeer naauwkeurig zijn de berigten niet, door den Heer teenstra medegedeeld, want

{==67==} {>>pagina-aanduiding<<}
de naam jacob quakernaat, is evenmin juist als de namen van de bevelhebbers der beide schepen, die niet, zoo als op bl. 655 staat, in 1609 voor Tirando, maar wel voor Firato het anker wierpen. Wij zien ook niet in, welk nut het kan hebben in eene beschrijving als deze, artikelen uit dagbladen over te nemen, zoo als dat aan het slot van hetgeen over Japan gezegd wordt, op bl. 650 en volgg. Ware het nog, dat het opstel uitmuntte door scherpzinnigheid, of 't openen van treffende gezigtspunten, wij zouden er vrede meê hebben, maar dat is het geval niet, en tot nog toe heeft het Japansch Gouvernement de beide klippen weten te vermijden, op een van welke het, volgens The Polynesian, had moeten schipbreuk lijden.
Op bl. 653 wordt een begin gemaakt met de behandeling van ‘West-Indië’. Na een ‘Algemeen overzigt’ volgt de bijzondere beschouwing van ‘Nederlandsch-Guyana’ op bl. 663. In dat Overzigt worden wij almede door eene onnaauwkeurige voorstelling getroffen. Op bl. 661 staat: ‘Van alle onze Amerikaansche Bezittingen waren ons nu slechts overgebleven: Suriname, met de daartoe behoorende Nickerie-Districten, Berbice, Demerary en Essequebo, alle aan den vasten wal van Zuid-Amerika in Guyana gelegen.’ De voorafgaande zin sluit met den vrede van Weslminster van 1674, derhalve moet het woordeken nu, in de aangehaalde regels, daarop slaan. Evenwel men kende destijds nog geene Nickerie-Districten. Vergissen wij ons niet, dan dagteekenen de eerste plantaadjes in die streek, eerst van ruim eene eeuw later. In 1674 echter sprak men in Guyana van de Nederlandsche Koloniën: Suriname, Demerary, Essequebo en Paumerone.
De ‘Nederlandsche West-Indische Eilanden’ worden behandeld van bl. 692 tot 725, terwijl ze nog in twee hoofd-afdeelingen worden gesplitst:
a. Curaçao en bijliggende eilanden;
b. De Kleine Antillen.
Deze laatste, namelijk St. Eustatius, Saba en St. Martin, vindt men op bl. 709 en volgg. - Guinea, of, zoo als men

{==68==} {>>pagina-aanduiding<<}
veelal zegt, De kust van Guinea, neemt de overige ruimte in, tot aan bl. 757, alwaar de ‘Aanteekeningen’ een aanvang nemen. Deze, met eene kleinere letter, en digt ineen gedrukt, loopen alhier tot No. 62, terwijl in het werk de aanteekeningen tot No. 215 doorloopen. Er is derhalve gewis nog stoffe voor twee afleveringen. Mogen ze spoedig volgen, en dit werk voltooijen.
In weerwil van de onnaauwkeurigheden, waarvan wij er een paar hebben aangetoond, ontmoet men er veel belangrijks en dat men elders bezwaarlijk zal aantreffen, daar Heer teenstra zoo wel in Oost-Indië als in West-Indië is geweest. Zoo vinden wij in het tegenwoordige stuk een vergelijkenden staat van de productie van Suriname in 1836 en 1846; eene naamlijst van de Gouverneurs, met den tijd van hun bestuur, in Suriname; ook, voor zoo verre bekend, van Eustatius, enz. - Wil men de verhouding kennen tusschen de inkomsten en uitgaven ter kuste van Guinea, dan verwijzen wij naar bl. 749-750. - Doch genoeg.




Dr. W. Bosch, Chef over de Geneeskundige dienst in Nederlandsch-Indië. De vermeerdering van Java's bevolking, beschouwd als de grootste bron van rijkdom voor Nederland. Te Rotterdam, bij M. Wijt en Zonen. 1851. In gr. 8vo. VI en 145 bl. f 1-20.

Dit boekje onderscheidt zich gunstig door 't fraaije papier en een fraaije letter. Ook de cijfers, die er niet weinig in voorkomen, doen zich scherp en duidelijk voor. Daar de Schrijver. zich, blijkens de voorrede, in Indië bevindt, komt voor dit eene en andere des te meer dank toe aan de Uitgevers.
De Chef van de Geneeskundige dienst op Java, schrijft over Java's bevolking en hare vermeerdering, dus, in zoo verre, naar het zich laat aanzien, over een onderwerp, waarover zijne betrekking hem welligt meer dan anderen aanleiding geeft om na te denken. Over het geheel spreekt hij met hoogen ernst, en de tafereelen

{==69==} {>>pagina-aanduiding<<}
die hij ophangt, zijn niet zelden somber van verwe; zoodat zich hier weder hetzelfde verschijnsel opdoet, waarover onlangs, in de Tweede Kamer, is gehandeld, en waaromtrent toen niet eenstemmig werd gedacht: het verschijnsel, namelijk, dat een ambtenaar openlijk optreedt om het bestaande en deszelfs gevolgen met zwarte kleuren af te malen, en daarvan de schuld te geven aan het vigerende regeringsstelsel. - Met de beoordeeling laten wij ons niet in; wij vermelden slechts het factum.
Dit geschrift bevat velerlei berekeningen, en daaruit worden gevolgtrekkingen opgemaakt; maar het komt ons voor, dat de bronnen niet altijd met oordeel zijn gekozen. Meermalen zijn de bronnen zelfs niet opgegeven, en dat is in een werk van zoo ernstigen aard, een wezenlijk gebrek. Er ontbreken voorts rustpunten, en eene gelijdelijke orde; zoodat eene analyse niet wel mogelijk is. Wij kunnen dus ook maar hier en daar eenige aanmerking maken, of des Schrijvers voorstellingen in het licht plaatsen.
Gaarne stemmen wij toe het beweerde op bl. 21: ‘Deze gemakkelijkheid om zijne levens-noodwendigheden te bevredigen, is echter doodend voor de nijverheid en ontwikkeling zijner krachten en intellectuële vermogens.’ Dit is op Java en elders binnen de keerkringen het geval, en uit dien hoofde is zekere dwang noodwendig om den Javaan te doen arbeiden, ter verkrijging van meerdere gemakken en van betere voedingsmiddelen. Wanneer echter de Schrijver dat stelsel, van gevolgtrekking tot gevolgtrekking doorvoert, (zoo als op bl. 22 en 23 het geval schijnt te zijn,) om tot de bewering te komen, dat wanneer, in de Kadoe en Pekalongan, - op Patjietan na de beide klein-districten - 8000 à 9000 zielen, op de □ geogr. mijl gevonden worden, ook de Preanger Regentschappen (de Residentie Bezoekie had hier kunnen worden bijgevoegd) eene even groote bevolking kunnen en moeten voeden, - dan gaat de tbeorie te verre. Het kleine, te midden van Java gelegene Kadoe, is bekend als bijzonder vruchtbaar; maar zijn de zeekusten van de Preangers even vruchtbaar?

{==70==} {>>pagina-aanduiding<<}
Zijn er niet moerassige woudstreken, waar de natuurlijke vruchtbaarheid gemist wordt, die allerwege in de Kadoe het oog bekoort?
Zulke bloot theoretische gevolgtrekkingen ontmoeten wij meer in dit boekske, als b.v. op bl. 35. Dáár wordt beweerd, dat, dewijl de vermeerdering der bevolking van 1828-1838 2,92% 's jaars is geweest, zij ook van 1858-1850 in dezelfde progressie moest zijn voortgegaan, en vermits dat niet zoo gebeurd is, moet er ach en wee geroepen worden over het Opperbestuur, waaraan 't, volgens den Schrijver, is te wijten. Wij ontkennen de juistheid der gevolgtrekking, dat om de vermeerdering van 1828-1858, eene arithmetische progressie van 2,92% 's jaars als norma moet worden aangenomen. Maar men stelle eens dat zij juist ware, is het dan per se aan het Gouvernement te wijten, wanneer de vermeerdering daar onder blijft? Immers neen; - ten ware men het Gouvernement ook aansprakelijk wille stelle voor ziekten en kwalen, overstroomingen en aardbevingen, uitbarsting van vulkanen, en wat er meer zij van natuurlijke volksrampen. - Niemand voorzeker kan zoo iets beweren.
Op bl. 53 wordt geklaagd, dat de bevolking van Cheribon ‘zonder eenige betaling te onderhouden heeft, 600 palen lengte weg, 600 palen lengte waterleiding, 500 bruggen en 450 wachthuisjes.’ Wij nemen die cijfers allen als onberispelijk aan, zonder eenigen twijfel te opperen; doch veroorloven ons te vragen: of dergelijke corvéen of lasten niet ook hier bekend zijn? Hoe vele verpligtingen voor wegen, sloten, dijken, molens enz. moeten niet hier te lande, in arbeid of geld worden gepresteerd! En is het onderhoud in de Residentie Cheribon werkelijk zwaar te noemen, als er p.m. duizend zielen eene paal lengte wegs en eene paal lengte waterleiding te onderhouden hebben?
De Schrijver zegt op bl. 89: ‘Mogt ik in mijne beschouwing en gevolgtrekking dwalen, dan zal mij elke voegzame teregtwijzing aangenaam zijn, mits men tegenbewijzen levert, en zich niet bepaalt tot oppervlakkig

{==71==} {>>pagina-aanduiding<<}
schoonklinkende woorden, beweringen en holle phrasen.’ - Wij vleijen ons gedaan te hebben, wat in redelijkheid te verwachten is in een eenvoudig verslag, en duidelijk ons gevoelen te hebben geopenbaard, met vermijding van het holle zoo wel als van het oppervlakkige, dat in het werkje-zelf geenszins ontbreekt.
Uit de laatstgemelde bladzijde vernemen wij, dat in de Preanger Regentschappen, in 1846 zijn geslacht 5775 buffels, zoodat de ingezetenen van die Residentie op eene consumtie van 2½ ℔ vleesch per hoofd in het jaar kunnen berekend worden. Het is gewis niet veel, wanneer men rekent, dat voor een huisgezin van vijf tot zes personen, die opgave eene consumtie vertegenwoordigt van maar 15 pond in het jaar. Toch verheugt het ons, dit van den Heer bosch te vernemen, omdat wij daarin een bewijs erlangen, dat het cultuurstelsel gunstig werkt. Vijf-en-twintig jaren geleden werd er op Java, behalve bij de aanzienlijken, door de bevolking geheel geen vleesch geproefd. Het eenigste dierlijke voedsel van den Javaan was toen visch, zoodat menig reiziger zich verbeeldde dat de Javaan van het eten van vleesch afkeerig was. Nu eet hij, al is het niet dikwijls, karbouwevleesch en gevogelte: hoenders, eenden enz. Zijn toestand is dus werkelijk verbeterd.
Wij zullen ons bij de slotsom van des Schrijvers redeneringen (zie bl. 93) niet lang ophouden. Van de vijf hoofdpunten zullen wij alleen de laatste of vijfde overnemen: ‘Dat door de gezamenlijke werking der aangevoerde oorzaken, de mortaliteit op eene zorgelijke wijze toeneemt, en den toewas der bevolking belet.’ - Hetgeen wij hiervoren besproken en toegelicht hebben, zal bij dezen of genen lezer welligt als beantwoording eenigermate mogen gelden. Hun die met Indië bekend zijn, bevelen wij de overweging van dit boeksken aan.
l.




Het Brieven-Postwezen in de Republiek der Vereenigde Nederlanden. Eene bijdrage tot de Staathuishoudelijke geschiedenis van dat tijdvak, door Mr. J.C.W. le Jeune,

{==72==} {>>pagina-aanduiding<<}
Lid van de Maatschappij van Nederlandsche Letterkunde te Leiden, van het Triersch Genootschap voor Geschied-, Oudheid- en Taalkunde, enz. Te Utrecht, bij Kemink en Zoon. 1851. In gr. 8vo. VI en 376 bl. f 3-60.

Eene eigenlijke beoordeeling van dit belangrijk werk van den Heer le jeune, als grootendeels van geschiedkundigen aard, zal wel niet verlangd of verwacht kunnen worden. Wij zullen ons dus eenvoudig bepalen tot een kort verslag van den rijken inhoud van het werk; eene taak, ons gemakkelijk gemaakt in het uitvoerig algemeen overzigt door den Schrijver voorop gezet. Na eene zeer korte Inleiding, p. 1 en 2, wordt in de Eerste Afdeeling, zeven Hoofdstukken bevattende, over de buitenlandsche briefwisseling gesproken, bl. 4-132. In de Tweede Afdeeling wordt de binnenlandsche Inrigting van het Postwezen behandeld in drie Hoofdstukken, waarin alle provinciën, steden en plaatsen worden opgenomen, bl. 133-296. Een aantal veelal officieele bescheiden, resolutiën enz. worden ten slotte als bijlagen aan dit werk toegevoegd, bl. 298-376. Eene uitgebreide verzameling van papieren, het brieven-postwezen in de voormalige Republiek der Vereenigde Nederlanden betreffende, aan den Schrijver als den laatsten zijner familie in eigendom verbleven, heeft hem tot het zamenstellen en de bewerking dezer Proeve in staat gesteld. Die bewerking-zelve is duidelijk, ordelijk en volledig. Wij aarzelen niet deze Proeve eene belangrijke voor de Staathuishoudelijke geschiedenis van ons Land, in het aangegeven tijdvak, te noemen, die met belangstelling ontvangen, en met voldoening gelezen zal worden.
Druk en uitvoering zijn goed.

b.

De Banken van Leening in Nederland nader onderzocht in verband met een ontwerp van wet op die Inrigtingen. Door C.J. van Heel, Dz:, Ambtenaar bij de Administratie der Stads Bank van Leening te 's Gravenhage. Te

{==73==} {>>pagina-aanduiding<<}
Haarlem, bij A.C. Kruseman. 1851. In gr. 8vo. VIII en 128 bl. f 1-30.

Gelijk de titel dat aanduidt, heeft de Schrijver reeds vroeger zijne gedachten over de bestaande Banken van Leening openbaar gemaakt in een werkje, getiteld: De Banken van Leening in Nederland onderzocht, met het oog op den toestand en de vorderingen dezer inrigtingen in andere landen, 1849. Een ontwerp van wet op dit hoogst aangelegen onderwerp tijdens het Ministerie de kempenaer voorbereid, en aan de Gedeputeerde Staten der Provinciën ter beoordeeling ingezonden, spoorde den Schrijver aan, die inrigtingen in verband met dat ontwerp nader te onderzoeken. Vooral een hoogst gewigtig punt wordt hier behandeld en aangedrongen, de oprigting namelijk van Hulpkantoren tot vervanging der inbrengers bij de Banken van Leening. Dit onderwerp, door voorbeelden toegelicht, wordt door den Schrijver voorop gesteld, p. 1-36. Daarop volgt eene oordeelkundige beschouwing van het ontwerp van wet op de Banken van Leening, waarbij dat ontwerp in zijn geheel gevoegd is, p. 37-92. Ter vergelijking wordt alsnu medegedeeld het Kon. Besluit van 30 Oct. 1826, betreffende de Banken van Leening, p. 93-102; terwijl eindelijk in een Naschrift de bedenkingen van den Heer swart, in zijn werkje: Iets over de Banken van Leening enz., waarin hij de inbrengkantoren verdedigt, wordt opgelost en wederlegd.
De hoofdinhoud van het werkje bepaalt zich derhalve tot de inbrengkantoren; het is dáárom des te belangrijker, omdat ieder, die de zaak onbevooroordeeld beschouwt, de overtuiging moet hebben, dat eene der grootste misbruiken bij de Banken van Leening in de toelating van inbrengers en inbrengsters moet gezocht worden. Met nadruk worden door den Schrijver de nadeelen dezer instelling, en het goede daarentegen der hulpkantoren aangetoond; en het voornaamste bezwaar, waarop het bij de uitvoering ten slotte zou nederkomen, de kosten namelijk, wordt op, onzes inziens, vrij voldoende wijze opgelost, p. 9-15; terwijl ook zijne verdere aan- en

{==74==} {>>pagina-aanduiding<<}
opmerkingen, bij het ontwerp van wet gevoegd, van kennis van zaken en een goed oordeel getuigen. Wij twijfelen niet of ook daarvan zal een goed gebruik kunnen gemaakt worden.
Aanmerkingen op taal en stijl, die niet altijd even correct zijn, zullen wij, om het goede doel dat den Schrijver bezielde, achterwege laten. Moge dat doel meer en meer bereikt worden, en de Banken van Leening eenmaal in waarheid worden: Instellingen van Liefdadigheid.

b.




Schets eener Wet op het Lager en Middelbaar Onderwijs. Door Mr. C.J. van Heusden, Vice-President van het Provinciaal Geregtshof voor Noord-Braband. Te 's Hertogenbosch, bij H. Palier en Zoon. 1851. In gr. 8vo. 51 bl.

Het zal inderdaad den Minister van Binnenlandsche Zaken niet aan voor- en inlichting ontbreken bij de bearbeiding van het met ongeduld verwacht wordende ontwerp van wet op het onderwijs. Misschien is het raadplegen van al die schetsen en ontwerpen over dit hoogst gewigtig onderwerp in het licht gegeven, mede eene der oorzaken, waaraan het te wijten is, dat men reeds zoo lang en volgens de Grondwet te lang, naar de bevrediging der billijke wenschen op dit punt heeft moeten wachten.
De Schrijver der bovenstaande Schets heeft in vele opzigten onze sympathie opgewekt. De meerdere deelname in het schoolöpzigt aan den schoolmeester-zelven toegekend; - de opbeuring daardoor van den onderwijzerstand; - het weglaten van het in den grond weinig beteekenend, en in de uitvoering onmogelijk Christelijk onderwijs op de openbare lagere scholen, (de Schrijver meent zeer te regt, dat, waar het beginsel van deugd en braafheid - het Godsdienstig beginsel - in waarheid aanwezig is, het onderwijs uit zijnen aard althans niet onChristelijk zijn zal) zijn punten, waarop wij het met

{==75==} {>>pagina-aanduiding<<}
den Schrijver volkomen eens zijn. Jammer echter, dat er één artikel in deze Schets gevonden wordt, dat het goede van het geheel aanmerkelijk verkleint. Wij bedoelen Art. 36, waar de Schrijver verlangt, dat ‘elk onderwijs, hoe ook genaamd, door geördende of kerkelijke personen, of door of van wege niet verbodene inrigtingen tot eene godsdienstige gezindheid behoorende en door die gezindheid als een van haar onderwijs erkend, gegeven binnen de gebouwen onder haar onmiddellijk toezigt staande, geheel en al vrij worde gelaten.’
Hoe de Schrijver dit verlangen in overeenstemming kan brengen met Art. 194 van de Grondwet, betgeen zonder eenige uitzondering als voorwaarde van het vrijlaten van het geven van onderwijs, het toezigt der overheid stelt, is ons niet duidelijk. Wel poogt hij dit in eene noot te verdedigen, doch ieder zal spoedig gewaar worden, hoe onhandig en geheel onjuist de verdediging van het voorstel is. Wat de Schrijver beöogt, is te duidelijk dan dat wij het hier behoeven aan te wijzen; maar wij verklaren gaarne, dat wij de vrijheid van onderwijs - overigens door ons als een voorregt beschouwd - liever geheel zouden missen, dan dat door dergelijke bepalingen de noodzakelijke waarborg voor haar onschadelijk bestaan weggenomen, en het geheele voorschrift der Grondwet illusoir gemaakt worde.
b.




Geschiedenis der Staathuishoudkunde van de vroegste tijden tot op onze dagen. Naar de derde uitgave uit het Fransch van Blanqui, door Mr. J. Versfelt, Lid van het Provinciaal Geregtshof van Noord-Brabant. Eerste Deel. Te 's Hertogenbosch, bij de Gebr. Muller. 1851. In kl. 8vo. X en 584 bl. f 2-50.

Beginselen der Staathuishoudkunde ten gebruike van jonge lieden, die zich aan eene Staatkundige of administratievë loopbaan willen toewijden. Door den Graaf Ferdinand

{==76==} {>>pagina-aanduiding<<}
de Hamal. Te Deventer, bij J. de Lange. 1850. In kl. 8vo. 140 bl. f :-75.

Ref. beschouwt vertaalde werken steeds uit het oogpunt der vraag; verdient het boek aan ons lezend publiek door den Vertaler en Uitgever aangeboden, en door een Recensent aanbevolen te worden? En deze vraag kan hij, wat het werk van blanqui betreft, met hetwelk hij, door lang en veelvuldig gebruik bekend en vertrouwd is, tot zijn genoegen toestemmend beantwoorden, ook ondanks de latere en beknoptere en inheemsche geschiedenis der Staathuishoudkunde van Mr. molster. Immers blanqui is omstandiger dan deze, en toch niet zoo diep of uitgebreid, of zijn werk kan in eene goede vertaling (als deze is) ook voor een gewoon, niet bepaald wetenschappelijk lezer, in dezen tijd, waarin men zoo zeer tracht zich met de Staathuishoudkunde bekend te maken, eene even zoo aangename als nuttige lectuur opleveren.
Dit Eerste gedeelte begint met de Grieken en Romeinen, loopt de Oudheid en de Middeleeuwen door, en gaat zelfs voort tot in den tijd van lodewijk XIV en diens beroemden Staatsdienaar colbert.
De kundige Vertaler, die hier en daar eene kleine ophelderende aanteekening heeft bijgevoegd, erkent in zijne Voorrede, dat er veel meer aan te vullen en te verberen geweest ware - en dat zou nog veel meer het geval zijn bij het tweede gedeelte des werks. Doch wij laten de redenen gelden, waarmede hij zich deswege verschoont; ook mogen wij hopen, dat vooral voor de latere geschiedenis, en wat ons Vaderland betreft, de Heer molster tot verbetering en aanvulling zal kunnen strekken.
Wij zeiden reeds, dat de vertaling goed is, waarvoor trouwens de naam des geachten Vertalers waarborgt. Ook de druk is goed en net, ofschoon de kl. 8vo. bladzijde wél zoo veel behelst als eene gewone in gr. 8vo. - Ref. beveelt dit werk in alle opzigten aan.
No. 2 is reeds gunstig beoordeeld in het Tijdschrift van den Baron sloet. Minder gunstig is het kortelijk

{==77==} {>>pagina-aanduiding<<}
aangekondigd in de Nieuwe Bijdragen van de Heeren den tex en van hall, die nogtans erkennen, dat het een van de besten der kleine, uit het Fransch vertaalde, oppervlakkige Compendia is; doch waaraan, bij ons, na het uitmuntende inheemsche werkje van den Heer de bruyn kops geene behoefte meer bestond. Ref. kan er evenwel bijvoegen, dat, als voorbereiding of nabetrachting van die meer volledige Grondbeginselen - dit goed vertaalde en in den druk goed uitgevoerde werkje nog wel met genoegen en nut gelezen kan worden. Om echter als opleiding te dienen voor jonge lieden, die zich tot eene Staatkundige of Administratieve loopbaan willen bekwamen, dáártoe is het kort en te oppervlakkig.





Jacob Cats, de Gids en Troost, inzonderheid der ouden van dagen. Eene Bloemlezing uit zijne belangrijkste werken; in zamenhang gebragt door A.B. van Meerten, geb. Schilperoort. Te Gouda, bij G.B. van Goor. 1852. In post 8vo. 141 bl. f :-90.

Er is geen dichter, die ongelijker en eenzijdiger beoordeeld is, dan onze beroemde jacob cats. Zij, die bij eenen dichter bijzonderen prijs stellen op kern- en krachtvolle poëzij, en daarom eenen camphuyzen en huygens hoog waarderen, vinden in cats weinig smaak. Zij, daarentegen, die van een zoetvloeijenden, gelijkmatigen, leerzamen, beeldrijken dichttrant houden, stellen hem bovenaan in hunne waardeering. Hoe het zij, niemand kan ontkennen, dat cats door rijkdom van voorstelling, door volheid van geestige gedachten en sierlijke uitdrukkingen, door beelden, ontleend aan allerlei zaken, en door verscheidenheid van behandelde stoffen, ongemeen nuttig, leerzaam en verdienstelijk is. Er is zelfs iets bijzonder leerzaams en oorspronkelijks in hem: het natuurlijke, zedelijke en godsdienstige verliest hij nooit uit het oog, en ofschoon de vruchtbaarheid van zijn vernuft van dien aard is, dat hij dezelfde gedachten dik-
{==78==} {>>pagina-aanduiding<<}
werf in andere beelden of woorden herhaalt, en daardoor van eentoonigheid niet geheel is vrij te pleiten, is er evenwel iets naïfs, medeslepends en stichtends in hem, hetgeen bijzonder lezers van hoogere jaren aantrekt. Het is dus niet te verwonderen, dat de hoogbejaarde en als Schrijfster gunstig bekende Mevrouw van meerten, geboren schilperoort, eene Bloemlezing zijner Werken heeft uitgegeven. Zij noemt het een gids en troost inzonderheid der ouden van dagen. Wie zou zulk eene verdienstelijke Schrijfster, bij zulk een doel, in de beoordeeling hard willen vallen? wij althans niet; hetgeen wij dus aanmerken geschiedt met de meeste bescheidenheid, en na betuiging van onze algemeene goedkeuring. In het Voorwoord zegt zij, dat bij cats het eene beeld het andere verdringt, de eene gedachte de andere voortbrengt, en dat hij die uitwerkt en mededeelt zeer
oppervlakkig. - Wij zouden liever zeggen zeer uitvoerig; want van oppervlakkigheid is cats zeer zeker niet te beschuldigen. Verder: dat zij het oordeel van een verzamelaar zijner gedichten (in eene aanteekening haalt zij den naam van sandelin aan) niet gaarne zou onderschrijven: dat de moeder de lezing van cats, zoo als hij daar ligt, onbepaald zou kunnen aanbevelen. Wij merken hierop aan, dat wij steeds in cats zijne bijzondere kieschheid, behoudens de meest mogelijke naïveteit, hebben bewonderd, en dat de Heer sandelin - die, zoo ver wij weten, geen verzamelaar of uitgever van de gedichten van cats is, maar wel een zeer verdienstelijk werk in 1822 te Brugge heeft uitgegeven, getiteld: jacob cats zedelijke en meest bijzondere schoonheden, bijeenverzameld, op eene Alphabetische Orde - aan het slot van zijn zeer beknopt levensberigt van cats dit schrijft: ‘hij (cats) was ook in zijne vroegere, meer aan de genoegens van dit leven toegewijde gedichten, altijd streng zedelijk, de moeder kan de lezing hare dochter aanbevelen.’ - Wij voor ons zouden volstrekt geen zwarigheid maken, om die uitspraak te onderschrijven. Het werk van den Heer sandelin, groot bijna 500 bladzijden, met een tafel

{==79==} {>>pagina-aanduiding<<}
of register, in alphabetische orde der onderwerpen of leeringen uit cats aangehaald, is zeer oordeelkundig zamengesteld, en wij zouden eene dergelijke bewerking, bepaald toegepast op den ouden dag, ten dezen ook voor Mevrouw van meerten verkieslijker geacht hebben. De vorm van een leven in uittreksels zijner gedichten, was over het algemeen, naar ons oordeel, minder verkieslijk, te meer omdat cats zijn eigen leven in zijn ouden dag breedvoerig medegedeeld of, zoo men wil, berijmd heeft. - De Schrijfster zegt ook nog, dat zij een enkele maal zich wel eenige verwisseling heeft veroorloofd. Wij zouden dan op bladz. 6 den regel:

Dies gloeide mijn verstand gelijk een luiksche kool 

en de herhaling van twee gelijke regels bovenaan op bladz. 151 en onderaan op bladz. 98:

Al wist ik alle ding en Christus niet en kende 
Soo waar ik maar alleen een winckel vol ellende 

vermeden hebben.
Doch wij willen niet verder nasporen wat er hier gebrekkigs te vinden en dus te verbeteren zijn zou.
In het algemeen gelooven wij, dat een werk, in den trant van dat van sandelin, met behoorlijke aanwijzing, waar de uitgetrokken plaatsen in cats werken staan (eene aanwijzing, die bij hem, even als bij Mevr. van meerten ontbreekt), met smaak en kunde in een doorloopenden vorm gebragt, hoogst nuttig en leerzaam zijn zou. Wij nemen de vrijheid de Maatschappij Tot Nut van 't Algemeen daarop aandachtig te maken tot uitschrijving, zoo mogelijk, eener prijsvraag tot zamenstelling van een Zedekundig Leer- en Leesboek, met eene Bloemlezing uit cats Werken; in afwachting van de door het Zeeuwsch Genootschap uitgeschreven Prijsverhandeling over het Leven van cats. Maar, wat wij ook aanmerken, verwachten of hopen, wij willen intusschen het boekje van deze bejaarde, verdienstelijke dame gaarne en met ruimte aanbevelen.

†††





{==80==} {>>pagina-aanduiding<<}

Eenige woorden aan alle voorstanders onzer Moedertaal, bijzonder aan de Leden van het in September 1850 te Amsterdam gehouden Tweede Nederlandsch Letterkundig Congres. Met een snuifje uit de oude Belgische doos: door P. van Genabeth. Te Haarlem, bij J.B. van Loghem, Jr. 1851. In gr. 8vo. 26 bl. f :-25.

De Schrijver, gepensioneerd oud-Professor der Vaderlandsche Letteren aan het Athenaeum te Brugge, heeft zich geërgerd aan de spelling van den Heer alberdingk thijm (j.a.), in het voormalige Tijdschrift de Spectator, en in het Programma der grondslagen van het op den titel gemelde Congres. Hij hekelt, op lossen trant, inzonderheid zijne spelling der bastaardwoorden, en voegt er 't snuifje bij, in een brief hem-zelven in 1820 toegezonden door den toenmaligen Belgischen schoolmeester te Oostnieuwekerke, waarin de Bataven wegens de onzuiverheid hunner taal worden doorgestreken, en opgewekt om, indien zij de dingen niet met Nederlandsche woorden weten te noemen, liever dan bastaardwoorden te gebruiken, zich tot de Belgen te wenden, die hun dan de Nederlandsche woorden zullen aanwijzen.
Ook op het Tweede Congres is het gebruik en die spelling der bastaardwoorden vrij scherp gegispt door Dr. h.a. calienfels te Oostburg, Schoolopziener in het 4de District van Zeeland, die er, in eene door hem ingezonden Taalkundige Bedenking onder anderen, van schreef: ‘Als men nu regelmatig voortgaat, zal men weldra goeverneur, koerant, buro, nasionaal, Ponsius Pilátus, mensie maken, en ekzamineren zien voor den dag komen.’ - De Hoogleeraar a. des amorie van der hoeven heeft daarop gezegd, dat de Commissie tot regeling van het Congres de spelling, in de door haar uitgevaardigde stukken gevolgd, geheel ter rekening liet van haren Secretaris, en daarmede het vermoeden afgewend, dat zij die spelling zou hebben goedgekeurd.
Hoe verschillend er over gedacht wordt, bleek echter

{==81==} {>>pagina-aanduiding<<}
uit het slot van eene door den Heer da costa, zoo het schijnt, geïmproviseerde redevoering, dat wij hier laten volgen:
‘Ten slotte’ - zeide de Spreker - ‘nog een enkel woord betreffende een nieuw systeem van spelling, in het algemeen: het systeem van den Heer alberdingk thijm.
Hoe meer ik daarover nadenk hoe stouter ik het vind. Het is een stout systeem, en ik ben wellicht op het punt het en principe aan te nemen.
In het eerst heb ik er van geschrikt, werkelijk geschrikt; al mijne sympathiën kwamen er tegen op, en nogtans zou ik er mij vroeg of laat toe kunnen converteren, (dat woord zal ik dan met eene k moeten schrijven).
Doch toen ik zijn programma voor het eerst zag, heb ik geschrikt, zeide ik. Want de man is stout; hij durft wat, die het woord couvert niet couvert, maar koevert schrijft. Het is stout niet waar? maar het is consequent tevens.’
De toon dier improvisatie zou nog kunnen doen twijfelen of de Heer da costa hier wel in goeden ernst gesproken hebbe; maar 't geen er in zijne rede volgt, schijnt allen twijfel weg te nemen.
Wij voor ons zouden liever met Dr. callenfels de bastaardwoorden geweerd, dan dat systeem van spelling algemeen aangenomen zien; maar wie 't berispt moet toch ook niet vergeten, dát het een systeem is, en dat de Heer alberdingk thijm de gronden er van heeft geopenhaard in eene uitvoerige Verhandeling Over de spelling van de Bastaardwoorden in 't Nederduitsch, te Amsterdam, hij nayler en co., in 1843 uitgegeven. Ook wij kunnen met koevert, koerant, mensie maken, inkarneren enz. enz., dat de Heer da costa stout vindt, en op het punt staat goed te vinden, ons niet vereenigen; maar die gronden zijn daarmede nog niet wederlegd, en als wij van de bastaardwoorden-zelve niet kunnen ontslagen worden, wenschen we, dáárom te méér met den Heer da costa, dat er over de zaak der spelling ernstig worde nagedacht, en dat vooral zij een punt van beraadslaging tus-
{==82==} {>>pagina-aanduiding<<}
schen de Zuid- en Noord-Nederlanders moge uitmaken.
Zou de Heer alberdingk zijne spelling misschien als een middel willen gebruiken om de geheele Nederlandsche wereld van de misselijke bastaardwoorden te doen walgen? Als dát het geval is, en 't middel doel treft, mag het nageslacht hem, als taalzuiveraar, wel een standbeeld oprigten.
De woorden van den Heer genabeth zijn niet onbelangrijk, ook als bijdrage tot de geschiedenis van voor 1830, en de medegedeelde brief bevat goede wenken, al is hij maar van een schoolmeester van den 5den rang.

Frederik Wulff's nagelatene lessen. Uit het Hoogduitsch, met eene voorrede van U.P. Okken, Theol. Doet. en Predikant te Solwerd en Marsum. Te Groningen, bij P. van Wicheren, Hz. 1851. In gr. 8vo. 39 bl. f :-40.

De voorrede van den Eerw. okken doet ons den Schrijver van dit boekje kennen als iemand, die na vele levensbeproevingen in de kracht van zijn leven vóór twee jaren te Hamburg is overleden. Van zijne heldere denkwijze en warm gevoel voor waarheid en Christendom geven deze bladzijden eene voortreffelijke getuigenis. Zij bevatten korte stellingen (aphorismen), als: vijftig voor het leven, ter overdenking en behartiging voorgesteld aan iederen Christen; vijf-en-twintig voor eenen jongen Evangelie-dienaar; twaalf voor pleegzusters, die in een gesticht zieke kinderen verplegen, en even zoo vele voor gehuwde Christenen. Het vóórlaatste twaalftal is ten onzent niet van regtstreeksche toepassing; maar dit neemt niet weg, dat de echt Christelijke toon eenen weldadigen indruk zal achterlaten.
De vertaling is zeer goed; de vorm van een zakboekje ware, dunkt ons, verkieselijker geweest.




Elizabeth Musch. Een tafereel uit de zestiende eeuw,

{==83==} {>>pagina-aanduiding<<}
door Mr. J. van Lennep. III Deelen. Te Amsterdam, bij P. Meijer Warnars. In gr. 8vo. 705 bl. f 2-40.

Er zullen onder onze lezers wel niet vele zijn, die dit tafereel niet reeds kennen. Het werpt eene schaduw over het Staatkundig leven van een groot man, op welken Nederland roem draagt, al zij het niet blind voor zijne feilen. Er is niet aan te twijfelen: de lezing van dit verhaal, waarin het historische het romantische slechts als bijwerk toelaat, zal verschillende gewaarwordingen inboezemen en ver uiteenloopende beoordeelingen uitlokken. Het is de geschiedenis van een feit, dat wij, zoo niet om de eer, dan toch om den roem van de witt, wenschten tot het gebied der verdichting te behooren. Het is door Mr. van lennep zóó goed in het licht gesteld, dat wie nog lust heeft een klad te werpen op de nagedachtenis van maurits, door aan hem den dood van oldenbarneveld te wijten, verstomd terug moet deinzen, daar ten minste een gelijke schuld op het geweten van de witt drukt, en zijne gedachtenis verdonkert.
Elisabeth musch heeft een titel aan dit werk geleend; buat is er de ongelukkige held van. Henry de fleury de coulon, Heer van Buat, was een edelman van Fransche afkomst, vol moed en dapperheid, braaf en regtschapen, doch zoo als van lennep hem teekent, niet vrij van zwakheid, en door onbedachtzaamheid, hetzij dan verdiend of onverdiend in het verderf gestort. Hij was gehuwd met de kleindochter van den onvergetelijken cats. Haar vader was de bij zekere partij zoo gehate Griffier der Staten-Generaal, cornelis musch, die, zoo men wil, den Tweeden willem tot overmoedige stappen dreef en zich daardoor den wrok der Loevesteinsche faktie berokkende, aan wier wraakoefening hij slechts door eenen tijdigen dood ontkwam. De schoonmoeder van buat was eene Staatkundige vrouw, volleerd in kuiperijen tegen den alvermogenden Staatsman, bijgestaan door kiviet, van de horst en anderen, die, gelijk de meeste karakters in dit tafereel, geene zeer goede rol spelen.
Buat, de zoon van een Kolonel, in dienst der Repu-
{==84==} {>>pagina-aanduiding<<}
bliek, had, in 1659, tegen de Zweden, op het eiland Funen in Denemarken, proeven van zijne onversaagdheid gegeven. Gunsteling van frederik hendrik, was hij page geweest bij willem II, en na diens vroegen dood in dienst van het Groote kind van Nederland overgegaan. Als militair bekleedde hij den rang van ridmeester. Met hart en ziel aan het hem dierbare Oranjehuis verknocht, zag hij met leede oogen zijnen Vorst in vernedering gehouden door eenen Staatsman, die wel het geluk van zijn Land bedoelde, maar, onder een bescheiden titel, een zoo groot gezag uitoefende, dat, hem te beleedigen, was crimen laesae Majestatis. In den ongelukkigen oorlog, die den onwaardigen karel meer schande dan Nederland schade heeft berokkend, onderhield hij eene briefwisseling met zekeren aeneas sylvius, die, vroeger in dienst van de Koninklijke Prinses, thans in Engeland zich ophield. Door een laaghartige, met een verdichten naam, dien wij om de eere onzes volks voor den waren niet zouden willen verruilen, wordt hij in betrekking gebragt met j. de witt, en hoezeer hij van die correspondentie niet onkundig is, en zich overtuigd moet houden, dat zij de belangen van den Prins ten doel heeft, waagt hij den minder bedachtzamen page aan eene geheime briefwisseling, die op de bevordering van eenen eervollen vrede zou moeten uitloopen.
Wij beklagen den ridmeester, die, volgens van lennep, met en tegen zijnen wil, zich op eenen weg waagt over smeulend vuur. Met de hem eigene losheid volgt hij zijnen held op dit gevaarlijke pad, tot hij, eindelijk, door onvoorzigtigheid vastloopt en in het verderf stort. Een brief, met het noodlottig opschrift: ‘Pour vous même’, die vooral onder de oogen van de witt niet komen mogt, viel dezen in handen, en de bescheidenheid ter zijde stellende, opende hij den brief, en de val van buat was besloten. Wij danken den Heer van lennep, dat hij in den Raadpensionaris beginselen van menschelijkheid nog eene wijle laat worstelen met zijne Staatkundige bedoelingen; eer het goede beginsel geheel bezwijkt door den invloed van zijn kwaden demon van espenblad.

{==85==} {>>pagina-aanduiding<<}

Elke poging om het Huis van Oranje in het bestuur des Lands terug te brengen, gold in het oog der Loevesteiners voor hoog verraad, al wierd het ook door de meerderheid der Natie gewild. Zonderlinge wijze van het volk republikeinsch te besturen. En daar ligt die brief, waarin uit Engeland de wensch wordt uitgedrukt naar eene verandering in Staatsvorm, die den Prins aan het roer van den Staat zou plaatsen, en hem de witt, zoo hij al niet viel, tot den zedigen rang van zijnen dichterlijken voorganger terug zou voeren. Hij was schrander genoeg te voorzien dat geschieden zou wat hij niet in staat was te beletten, en toch wilde hij 't afwenden door den maatregel eens door eenen Staatkundigen Hoogepriester aanbevolen: ‘Het is beter dat één mensch sterve, dan dat het gansche volk - zijn regeringstelsel - verloren ga.’ - Wij gelooven, dat hij ter goeder trouw handelde; maar was 't ook billijk? was 't regtvaardig? - Men zie den gang van buats regtsgeding, en de breede aanmerkingen van Prof. tydeman op het Negende Deel van bilderdijks geschiedenis des Vaderlands (bladz. 272 en volgg.) en leze er zelfs den zeker tegen de witt niet ingenomen wagenaar op na, en oordeele!
Buat was schuldig aan verregaande onvoorzigheid, maar niet schuldig aan eene misdaad, die den dood verdiende; een dood die, daarenboven, nog door wreedheid werd verzwaard. De witt en de Staten van Holland waren misschien veel méér strafbaar, dat zij, zonder de overige Gewesten te kennen of te rade te nemen, met Engeland afzonderlijk handelden of deden handelen. Maar het hoofd van buat moest vallen, om schrik te brengen onder de vrienden van Oranje, en eene dreigende demonstratie te voorkomen, welke de nog bovendrijvende partij van het kussen kon dringen. Immers de regtbank werd geïntimideerd door de Hollandsche Staten, die het doodvonnis begeerden, waartoe de regters zelve moeijelijk konden verstaan. Eindelijk werd hij veroordeeld met vijf tegen drie stemmen; van die vijf stemmen werd er één slechts schoorvoetend gebragt, en de stem van van der graaf ging door verraderlijk opzet verloren. De

{==86==} {>>pagina-aanduiding<<}
Schrijver heeft zijnen pseudeniem die het stuk uitvoert. De geschiedenis heeft den sluijer nog niet opgeligt. Vergissing was hier niet; maar kwaadaardig en boos opzet van hem of hen, die 't gemunt hadden op den ongelukkigen. Daarom was men ook doof voor de Brandenburgzche tusschenkomst, voor de reclames van Zeeland, en voor de openbare meening. De laatste heeft zich allerverschrikkelijkst gewroken. De intimidatie werkte, als doorgaans, ten nadeele desgenen, van wien zij kwam. Velen onttrokken hunne achting aan de witt; de haat werd scherper; de wraakzucht vuriger, en de ure der vergelding aanschouwde een Kannibalen-moord. Er is een zwart blad te meer in onze geschiedenis, dat wij niet dan met schaamte en droefenis opslaan.
Dit verhaal zal gewis allerwege met groote belangstelling worden ontvangen en het verlangen vermeerderen, dat de beroemde Schrijver zijne grootsche beloften nakome. Dan zullen wij eerlang niet alleen van de voorouders, maar ook van de vaderen tafereelen bezitten, die de innige bekendheid met en van ons volk bevorderen.




Gedenkwaardigheden uit het leven van Elisabeth Fry, door eene harer jeugdige vriendinnen in Duitschland, naar echte bescheiden bewerkt. Uit het Hoogduitsch, door A.H. van der Hoeve, Predikant te Keppel. Te Amsterdam, bij ten Brink en de Vries. 1851. In gr. 8vo. 364 bl. f 3-60.

Voorzeker is aan niemand onzer lezers de naam geheel onbekend van de voortreffelijke Christin, die, door den geest des geloofs en der liefde gedreven, als eene vrouwelijke john howard, haar leven gewijd had aan het bezoeken van kerkers en het opheffen van gevangenen uit hunne diepe zedelijke en geestelijke ellende. Hoewel de edele elisabeth fry ook ten onzent vrij bekend zij in hare levens- en lotgevallen, werkzaamheid, reizen, onvermoeide pogingen en warme godsvrucht; en onderscheidene, hier en daar verspreide opstellen in godsdien-
{==87==} {>>pagina-aanduiding<<}
stige en andere tijdschriften daartoe in de laatste jaren hebben medegewerkt, verdient zij nogtans, door een opzettelijk, uitvoerig geschrift als een van de sieraden onzer eeuw in aandenken te worden gehouden. Het ware daarom een even aangename als belangrijke arbeid, dien de Eerw. van der hoeve op zich nam, toen hij zich zette tot de vertaling van een werk, door eene Duitsche vriendin van de onsterfelijke fry met gevoel, met warmte, maar ook met juiste kennis van zaken en waarheidsliefde geschreven. Het heet te regt: Gedenkwaardigheden uit haar leven; het is alzoo aan de eene zijde meer - en aan de andere minder dan eene eigenlijke levensbeschrijving. Maar het is er in ons oog te voortreffelijker om, dat het geene breede vermelding geeft van al die kleinere levensomstandigheden, die niet zoozeer betrekking hebben op de hoofdzaak: het beeld van hare Christelijke werkzaamheid; en dat het ook omgekeerd eenen schat behelst van brieven en andere stukken, welker mededeeling hoogst belangrijk is om die werkzaamheid naauwkeurig te leeren kennen en op den waren prijs te schatten.
Zeer belangrijk voor de kennis van elisabeths opleiding en inwendige ontwikkeling is echter de schets van hare jeugd. Men ziet er uit, hoe zich in de jeugdige gurney (haar geslachtsnaam) reeds vroeg onder den invloed van hare opvoeding - zij behoorde tot het genootschap der Kwakers - een ernstige zin ontwikkelde, zelfs uit zekere neiging tot het ‘wereldsche’, en hoe zij na haar huwelijk als vrouw en moeder zich met voorbeeldigen ijver kweet van de pligten die op haar rustten, totdat haar eerste bezoek in de gevangenis van Newgate eene beslissende rigting gaf aan haar leven. Dat leven was van nu af aan gerigt op één hoofddoel, en zoowel hare bemoeijingen tot het stichten eener vrouwen-vereeniging om vrouwelijke gevangenen te bezoeken, als hare opöfferende, met vele bezwaren vergezelde werkzaamheden ten behoeve van gevangenen, die ontslagen of naar de strafkoloniën gezonden werden, dragen er den stempel van, hoe zij zich wijdde aan de grootsche

{==88==} {>>pagina-aanduiding<<}
levenstaak, die zij zich met het oog op de Goddelijke Voorzienigheid had voorgeschreven. Niet lang daarna vingen hare reizen aan, eerst naar Schotland en Ierland, daarna in Frankrijk en Duitschland. Niets, wat tot haar doel behoorde, ontging haren scherpzinnigen blik; geene tegenkanting was in staat haar af te schrikken; geene vermoeijenis haar te verslappen; geene miskenning haar te ontmoedigen. In nadruk was zij allen alles; gevangenen, hulpeloozen, dienstbaren, ouden en jongen waren voorwerpen van haren ijver. Onmogelijk hadde die ijver zich zoo volstandig, op die wijze en in die mate kunnen openbaren, indien het Evangelisch geloof en de geest van christus er het bezielend beginsel niet van geweest waren. In dit opzigt levert het een hoogst leerzamen aanblik, wanneer men haar volgt op hare togten. Dat is een aanschouwelijk beeld van hetgeen het leven in en door den Heer vermag. Men leert er door gevoelen, wat paulus eigenlijk wilde te kennen geven, toen hij scheef: ‘Ik vermag alle dingen door christus.’ Elisabeth fry paarde de kracht van den man aan de zich nimmer en nergens verloochenende zachtheid der vrouw. Haar geloof en hare liefde stelden haar in staat tot hetgeen het werk schijnt van een tiental menschenlevens.
Maar nog in een ander opzigt is het verhaal van hare bemoeijingen uit een Evangelisch oogpunt hoogst leerzaam. Niet altijd beantwoordde de uitslag aan hare verwachting ‘en dikwijls oogstte zij slechts de treurige ervaring, in de doornen te hebben gezaaid. Maar die ondervinding is toch betrekkelijk zeldzaam. Elisabeths pogingen leverden veelal het hartverheffend schouwspel van de kracht, waarmede het geloof en de liefde ook op anderen werken, zelfs op hen, aan wier zedelijke verheffing de oppervlakkige beschouwer zou meenen te moeten wanhopen. Treffende bijzonderheden vindt men daarvan opgeteekend, en toen zij eindelijk bezweek na een smartelijk lijden, ging zij in tot een leven, waarin zij er velen, ja velen had die haar ontvingen in de eeuwige tabernakelen, omdat zij hen had ‘bekeerd van de dwaling huns wegs.’

{==89==} {>>pagina-aanduiding<<}

Het is vooral dezen indruk van de kracht en van de werking des geloofs en der liefde, dien de lezing van dit boek op ons heeft gemaakt. Wij achten het voor eene eigenlijke beoordeeling minder vatbaar. 't Ware toch een ongepast denkbeeld, hier - òf te onderzoeken, in hoe ver de bekwame en ook in het stellen zeer geoefende Duitsche Schrijfster iets merkwaardigs hebbe overgeslagen, òf hier en daar eenen anderen vorm aan haar werk hadde kunnen geven. Na alles wat wij over elisabeth fry hebben gelezen, houden wij het daarvoor, dat haar beeld in deze bladen even zuiver is afgedrukt, als haar portret en haar handschrift ons ook van de uitwendige zijde eene vrouw doen kennen, wier inwendig leven zich in hare daden afspiegelt.
Vertaler en Uitgevers hebben, ieder in 't zijne, eer gedaan aan een werk dat dit ruimschoots verdiende. Wij bevelen het met warmte aan, en verblijden ons over het gelukkig denkbeeld van den overzetter, om het boek op te dragen aan den Nederlandschen john howard - willem hendrik suringar.




De Hollanders in Brazilië; of lotgevallen van Kapitein Alderik. Schetsen uit de 17de eeuw, door Jacob Honig, Jansz. II Deelen. Te Amsterdam, bij J. van der Hey en Zoon. 1851. In gr. 8vo. 466 bl. f 4-70.

De romantiek heeft in ons Vaderland den oorlogtegen Spanje, vooral het eerste derde jarental, oneindig meer - ja tot uitputting toe - geëxploiteerd, dan eenig ander gedeelte onzer geschiedenis. Vooral zijn de lotgevallen der Nederlanders in andere werelddeelen een nog bijna onöntgonnen veld, dat echter óók in dit opzigt eene ijveriger bewerking ten vólle verdient. Reeds deze gedachte stemt ons tot een niet te gestreng oordeel over het voor ons liggend verhaal van den Heer honig, die reeds meermalen in dit vak van letterkunde zijne krachten beproefde. Het tooneel, waarop hij zijne lezers verplaatst, behoort juist niet tot de schitterendste punten

{==90==} {>>pagina-aanduiding<<}
in onze historie: - het verlies van het belangrijke Brazilië, in 1654 afgestaan aan de Portugezen, die het ook niet voor zich hebben weten te behouden. Of hij de zaken en personen allen in het regte licht plaatst, laat zich niet ontwikkeld en met bewijzen gestaafd zeggen bij de eenvoudige aankondiging van een werk, hetwelk zijne verdienste heeft, maar geenszins bijzonder uitmunt. Het verhaal behoort, naar ons gevoelen, tot die, welke de middelmaat houden; eene maat door vader horatius in de poëzij (en een roman behoort immers ook tot de poëzij) reeds veroordeeld. Minder gestreng dan de Romein, willen wij liever zeggen, dat de lezer, die zulke boeken ter hand neemt om zich van ernstiger bezigheden te verpozen, het verhaal met genoegen lezen zal. Het onderscheidt zich in ons oog gunstig boven de wraak eener huishoudster, waarop het een vervolg moet heeten; hetwelk ons, wij erkennen het onverbloemd, geen hoogen dunk gaf van den indruk, dien het op ons zou maken. Het is er echter slechts in zoo ver een vervolg op, dat de lotgevallen van één der dáár ingevoerde personen er den grondslag van uitmaken. De Schrijver behoefde zich over het uitblijven van dat beloofde vervolg niet te verontschuldigen. Gaarne zouden wij hem het: sat cito si sat bene hebben toegeroepen: dat had al ligt meerder diepte opgeleverd in opvatting van het historische. Dat b.v. jan maurits van nassau meer spreekt (o.a.D. I, bladz. 52 en volgg.) als Staathuishoudkundige van de negentiende eeuw, dan als Gouverneur van de zeventiende, en elvira vrij savante gesprekken houdt over den loop der politieke zaken, moet elk in het oog vallen. Doch genoeg. Tot uitspanningslektuur is ook deze roman niet ongeschikt.




Mijne oude Vrienden en Vriendinnen. Bijeenverzamelde schetsen en verhalen uit verschillende standen in onzen tijd, door J.F. Bosdijk. Te Maarssen, bij C. van Nederhasselt, Jr. 1850. In gr. 8vo. 285 bl. f 2-90.

Wij schrijven dezen titel niet zonder leedgevoel en

{==91==} {>>pagina-aanduiding<<}
geneigdheid om nog een bloempje van hulde te strooijen op het graf des Schrijvers, die te vroeg bezweek voor de Maatschappij en zijn gezin, hoewel niet te vroeg voor de eeuwigheid en zich-zelven. Hij deelde in het lot van de meeste beoefenaars der Fraaije Letteren: miskenning en verlatenheid. Doch de wereld gaat voorbij met hare bekoorlijkheden, maar ook met hare teleurstellingen; weelderig voor den een, armoedig voor den ander; kortstondig voor allen. En de kunstenaar en letteroefenaar, die hier tracht voor eene hoogere toekomst te werken en te leven, leeft, ook nà zijnen dood, onder de stervelingen voort, en het is waarlijk als of hij nog bij ons ware, wiens geest nog leeft in zijne werken, nog leeft in onze harten, en nog werkt op ons gemoed. Bosdijk is weder een dier verdienstelijke letterkundigen, aan wiens naam te beurt valt, wat den man-zelven had moeten geschieden en hem welligt voor ons had gespaard. Maar hoe veel zaad verstikt niet in onze moerassige aarde, waar 't geld alleen de sleutel van alles is! Naauwelijks is het gezag der aristocratie van geboorte verdwenen, of dat der aristocratie van het geld verrijst; wanneer zal eens de aristocratie der verdienste den schepter zwaaijen? Bosdijk zou die vraag thans welligt kunnen beantwoorden, maar wij kunnen zijne stem niet meer hooren; zijn vinger wijst op het verre verschiet, waar ons weten eindigt bij den blaauwen sluijer, die de heerlijkheid der toekomst verbergt, maar in welke de hoop verblijven en toestanden ontdekt, die troost in den boezem storten en stemmen hoort galmen, die ons toeroepen: hier is het licht! - Terwijl wij dit bloempje nog planten op zijn graf, bevestigt ons het aangekondigde werk op nieuw, dat hij-zelf vruchten heeft nagelaten, wier geur en smaak, zachtheid en frischheid het hart verkwikt en den geest verlicht. Zijne ‘Oude vrienden en vriendinnen’ zijn meerendeels zulke frissche en geurige vruchten, die van zijn
vernuft, gevoel, juiste waarneming en veelomvattende menschenkennis getuigen. Had het dien boom niet aan voedsel ontbroken, welke vruchten zoude hij dan gedragen hebben! Sommigen dezer schetsen zijn schoon

{==92==} {>>pagina-aanduiding<<}
en treffend, anderen zijn luimig en met waren humor geschreven. Dat een geneesheer als eikenbroek een stetoscoop draagt is niet waarschijnlijk; dat hij 't draagt om er zich van te bedienen is nog onwaarschijnlijker, en dat hij er werkelijk een nuttig gebruik van maakt kan niet wel mogelijk zijn, want daartoe behooren grondige studie en veeljarige oefening. Wij bedenken echter bij de lezing van deze schetsen, dat zij oude vrienden en vriendinnen betreffen, en: ‘Tempora mutantur et nos mutamur cum illis.’ De typographische uitvoering en het papier zijn niet meer dan goed.
Wie dit boek koopt doet een goed werk: hij vereert de nagedachtenis van den Schrijver, hij zal er zich aangenaam meê bezig kunnen houden, en geeft aan de nagelaten betrekkingen een bewijs van achting en belangstelling. Zoo veel goeds te kunnen doen met het koopen van één boek gebeurt zelden.
l.h.v.

De Pastorij van R. Töpfer, uit het Fransch vertaald door s.s. II Deelen. Te Deventer, bij J. de Lange. 1850. In gr. 8vo. 742 bl. f 6-60.

Deze roman behoort in de Zwitsersché Kantons te huis, en dit dient tot opheldering van de voor ons ongewone betrekking tusschen leeraar en voorzanger, en de vereeniging dezer personen in ééne pastorij. Zijt ge, lezer! een vriend van brieven, dan zult gij hier cene verzameling vinden, die ruim 700 bladzijden beslaat. Ref. is met den brievenvorm van romans niet ingenomen, en dat heeft zijne goede redenen. De schrijvers toch verplaatsen zich doorgaans niet genoeg in de bijzondere omstandigheden hunner personen; de briefstijl heeft altijd iets gedwongens, dat de levendigheid en losheid der zamenspraken wegneemt; de brieven bevatten meestal eene tamelijke hoeveelheid onverschillige zaken, en er worden niet zelden brieven gewisseld tusschen personen, die anders niet zoo uit den aard der zaak zouden geschreven hebben.

{==93==} {>>pagina-aanduiding<<}
Dit alles is op dit werk volkomen van toepassing. Men erkent in alle brieven den zelfden steller, zelfs de keuze van woorden en voorstellingen zijn in allen dezelfden. De ixe brief, b.v., is geen brief van een zeventienjarig meisje; de xe niet die van een even ouden knaap. Mevrouw de la cour heeft brieven geschreven aan champin, dat zou eene zoodanige vrouw niet hebben gedaan als haar de pen niet in de hand gewrongen ware.
De intrigue, dat groote raadsel der romans, dat geliefkoosde geheimzinnige der waarheden of verdichtselen, is in haar beloop zeer eenvoudig. De held der intrigue is een vondeling, op- en aangenomen door den leeraar; hij bemint de dochter van den voorzanger, wordt er mede verloofd, doch het huwelijk breekt af ten gevolge van den invloed van een omgekochten intriguant; het meisje krijgt de tering, en nog eenige dagen vóór haren dood wordt de hereeniging, doch te laat, verkregen. En wat nu de hoofdpersonen betreft - de leeraar is een dorpsleeraar zoo als zij veelal worden geschilderd: hij paart geleerdheid met eenvoudigheid, achtbaarheid aan nederigheid, menschenmin aan onbaatzuchtigheid; hij is, wat hij behoort te zijn: een dienaar des Heeren. Zijn beeld mag met regt aan vele zijner ambtsbroeders aangeprezen worden. De voorzanger is een man, euvel gaande aan het zwak van de meesten zijner ambtsbroeders; hij ziet het trapje naar den lessenaar, niet zelden voor den trap naar den kansel aan. Hij is een man, die, zoo als de meesten zouden zijn, ongenegen zijne dochter aan een vondeling te geven; doch wordt door de rede van den leeraar verweekt, en is nu even standvastig in zijn voornemen om zijn kind af te staan; maar bezwijkt eindelijk voor de listige en boosaardige inblazingen van een ouden zoogenaamden vriend, die niet deugt en een werktuig is van den jongen heer de la cour, die liefde heeft opgevat voor de dochter des voorzangers. Alle deze hoofdpersonen zijn zeer goed, dat van den geslepen champin is uitmuntend geschilderd. De kunst van het werk ligt eigenlijk in de uitgewerkte laagheden en wraakoefening van dit zedelijke monster, dat kwaad doet zonder de rust

{==94==} {>>pagina-aanduiding<<}
van het geweten er bij te verliezen, en na jammer en dood veroorzaakt te hebben, rustig als in den Heere ontslaapt. Druk- en taalfouten zijn er vele. Hier en daar vonden we wel eens een plat woord, dat in lectuur van smaak moest vermeden worden. Ref. meent te weten, dat de vertaling door eene vrouw is geschied, en ofschoon hij moet erkennen, dat zeker niet vele vrouwen zulk een goeden stijl schrijven, en hare moedertaal zoo goed verstaan, heeft zij echter nog noodig zich daarin te oefenen, vooral omtrent het gebruik der bijwoorden, en van den conjunctief, en der betrekking tusschen het zelfstandige naamwoord en het aansluitende werkwoord.
Wij zetten dezen roman om zijne eenvoudigheid en zuiver zedelijken geest in onzen boekenkast naast die van zschokke. Dit moge, in weerwil van onze mindere ingenomenheid met den brievenvorm, hem strekken tot eene nadrukkelijke aanbeveling.
De typographische uitvoering is net en het papier goed.

Adelaïde Lindsay. Uitgegeven door de Schrijster van: ‘Mont-Sorel’ en ‘Emilia Wyndham’. II Deelen. Uit het Engelsch. Te Amsterdam, bij P.N. van Kampen. 1851. In gr. 8vo. 443 bl. f 4-50.

Deze wèl geschreven roman mag met alle gerustheid algemeen worden aanbevolen. Men vindt er niet dat degelijke, hetwelk de romans van eenige beroemde landgenooten der Schrijfster, b.v. die van walter scott, de bulwers, Miss. bray, en anderen, onderscheidt; maar ook niet het al te romaneske en 't ligtzinnige, die zoo vele romans tot eene schadelijke lectuur maken. Van hare levendige verbeelding en fijn gevoel geeft de Schrijfster eene fraaije proeve in het Tweede Deel, Hoofdst. vii, waar zij het ziekbed schetst der kinderen, het sterven van tekla, de terugkomst van Sir thomas, en de verzoening der echtgenooten aan het sterfbed van hun kind. - Als wij gelegenheid hadden de reeds zoo gunstig bekende Schrijfster-zelve te naderen, zouden wij haar vragen of

{==95==} {>>pagina-aanduiding<<}
't niet tegen het gevoelige karakter van adelaïde strijdt, dat zij haren beminden vader zoo spoedig vergeet: immers de lezer weet niet of zij nog eenen zucht of traan aan hem wijdt; en heeft reden er aan te twijfelen, daar zij zoo veel vermaak schept in de genoegens en afleidingen op Bury-Hill, en ook later het rouwgewaad tegen een ander zonder eenigen weemoed schijnt te verwisselen. Evenzeer zoude men van adelaïde verwachten, dat zij meermalen haren vaderlijken vriend brown deelgenoot zoude maken van hare aandoeningen en gewaarwordingen; met hem toch had zij kunnen denken aan Jamaïca en de watervallen, en aan zijn hart de gevoelens kunnen ontboezemen, welke de gedachte aan het verledene en aan haar tegenwoordigen toestand opwekten. - Bij alles wat op Bury-Hill voorviel, had men ook mogen ververwachten een enkele maal meer den naam van den Heer willouchby te hooren noemen, daar ten zijnen huize de gewigtigste gebeurtenissen plaats hebben, en de familie willouchby steeds eene hoofdrol speelt bij alle diné's, bals, pic-nics, watertogtjes enz. Aan tallooze onverwachte connexiën en familie-relatiën onthreekt het hier niet. - Maar wij herhalen, dat het werk alle aanprijzing verdient, en kunnen er nog bijvoegen, dat de vertaling zeer goed en de stijl over het algemeen vloeijend en zuiver is. Taalen drukfouten zijn er maar enkele. Wij vonden: zijnen hand voor zijne hand; verlangen voor erlangen; welke reden hebt te veronderstellen? voor welke reden hebt gij te veronderstellen? Druk en papier, de titel en het vignet zijn zoo als men die van den zorgvuldigen Uitgever gewoon is.
†‒.




Schets der Algemeene geschiedenis. Leer- en Leesboek voor school en huis. Door Dr. W. Hecker. Twee Stukjes: Oude, Middel- en Nieuwe geschiedenis. Te Groningen, bij P. van Zweeden. 1851. In kl. 12mo.; te zamen 104 bl. f :-32½.

Er zijn in de laatste jaren zoo vele verkorte Algemeene

{==96==} {>>pagina-aanduiding<<}
Geschiedenissen voor schoolgebruik uitgekomen, dat er aan nog meerdere waarlijk geene behoeste is. Echter onderscheidt zich deze door hare zaakrijke beknoptheid. De nieuwe geschiedenis is er tot het jaar 1850 in voortgezet. Ook de betrekkelijk zeer geringe prijs beveelt haar aan als leesboekje voor de lagere scholen. Als handboekje kan het door den onderwijzer gebruikt worden ter nadere uitbreiding. Het is toch wenschelijk, dat de jeugd in de Algemeene zoo wel als in de Vaderlandsche geschiedenis met zorg onderwezen worde. Dat onderwijs kweekt van zelve vele noodzakelijke kundigheden aan, van welke anders op de scholen geen gewag wordt gemaakt. Geschiedkundige kennis is voor alle standen der Maatschappij noodzakelijk, tot het verkrijgen van onöntbeerlijke Godsdienstige en Staatkundige denkbeelden. Moge dit boekje daartoe het zijne bijdragen.

Beginselen der Nederlandsche taal. Een schoolbockje voor vlijtige kinderen, met vele opgaven en punten; door J. Blokbergen, Onderwijzer te N.-Pekel-A. Eerste Stukje. Tweede, vermeerderde druk. Te Groningen, bij F. Folkers. 1851. In kl. 8vo. 52 bl. f :-12½.

Als dit boekje met verstand gebruikt wordt, de onderwijzer zich met zorg van zijne taak kwijt, door de noodige verklaringen en ophelderingen er bij te voegen, en de opgaven en punten goed uit te werken, kunnen de leerlingen er eenige oppervlakkige taalkennis uit opdoen, genoeg voor de bewoners ten platten lande. Wij verlangen met het Tweede Stukje kennis te maken.

De Taalvriend. Een leer- en leesboekje voor de middelste klasse der scholen. Te Groningen, bij J. Oomkens, J.zoon. 1851. In kl. 8vo. 96 bl. f :-20.

Dit boekje bevalt ons over het over het geheel nog beter dan het bovenstaande. Het is nog eenvoudiger, ook is er nog meer methode in, en daarenboven ontbreekt het ook hier niet aan opgaven, en punten, ofschoon die niet op den titel vermeld staan.


{==97==} {>>pagina-aanduiding<<}

Boekbeschouwing.

Jezus Christus de ware Hervormer. Een woord van ernst en liefde aan mijne voormalige Roomsch-Katholijke geloofsgenooten, door H. Grootegoed. Te 's Gravenhage, bij H.C. Susan, C. Hz. 1850. 96 bl. f :-80.

Dit werkje is, gelijk reeds uit den titel blijkt, door iemand geschreven, die, door zijn geweten gedrongen, van de Roomsche Kerk tot de Protestantsche is overgegaan. Het is niet zeldzaam, dat zulke menschen behoefte gevoelen, om van een zoo beslissenden stap in hun leven openlijk rekenschap te geven aan hunne voormalige geloofsgenooten. Maar onder de zeldzaamheden behoort het, zoo wij meenen, dat hunne geschriften regt beantwoorden aan het doel, dat zij zich hadden voorgesteld. Doorgaans slaan zij, aan de heerschappij des bijgeloofs ontworsteld, een te hoogen toon aan en beijveren zij zich meer om de dwalingen en misbruiken der Roomsche Kerk te wederleggen, dan om hunne tegenwoordige, meer Evangelische belijdenis in helder licht te plaatsen, en op goeden grond aan te bevelen. Te verwonderen is dit niet, daar het eenigermate in den aard der zaak ligt; maar wie zou niet wenschen, dat het anders ware? Bij eenige bedrevenheid in de H. Schrift valt het in waarheid niet moeijelijk, om duizendmaal wederlegde dwalingen nog eenmaal te wederleggen en eene menigte bedenkingen in te brengen tegen eene leer, die in zoo menig opzigt in tegenspraak is met het Evangelie. Maar naauwlettend zelfonderzoek en opgewekte geloofskracht wordt er vereischt, om in duidelijker en bestemde bewoordingen op te geven, wat men in christus gevonden heeft en waarin eigenlijk het Evangelie van Gods genade bestaat. En zoo lang men daartoe buiten staat is, al is ook de overgang tot de Protestantsche Kerk in volkomene opregtheid geschied, deed men in den

{==98==} {>>pagina-aanduiding<<}
regel beter, om de pen te laten rusten. Eene meerendeels negatieve verantwoording levert zelden andere dan bloot negatieve vruchten op. En al gelukt het soms een voormaligen geloofsgenoot de oogen te openen voor de dwalingen zijner Kerk, wat zal het hem baten, indien hij niet tevens den éénigen weg des behouds, in overeenstemming met zijne zondaarsbehoeften, zich ziet voorgesteld Bovendien heeft zulk eene negatieve verantwoording ligt den schijn van groote liefdeloosheid, die vermeden ware bij eene meer positieve voorstelling der Christelijke waarheid. En hoe zal het goede woord, dat om den man, van wien het komt, reeds verdacht is, ingang vinden, indien daarin meer scherpheid van toon, dan liefde heerscht?
Deze opmerkingen zijn, naar ons oordeel, in menig opzigt van toepassing op den, overigens niet onbelangrijken inhoud van dit geschrift. Wij wenschen den Heer grootegoed, dien wij niet kennen, van harte geluk met zijnen, naar 't schijnt, welgemeenden overgang, en kunnen het ons begrijpen, wat bange dagen en jaren daaraan zijn voorafgegaan. Wij wenschen hem echter toe, dat hij, van zijne vroegere dwalingen genezen en aanvankelijk tot eene meer zuivere kennis van het Evangelie gebragt, van nu aan voortga met zijn onderzoek der waarheid en, in plaats van in enkele kennis te berusten, door het geloof opwasse in christus zijnen Heer. Wij verbeelden ons dat zijne geloofsbelijdenis, hier in korte woorden opgegeven, dan nog veel winnen zal in veelzijdigheid en diepte, en dat hij de onuitsprekelijke waarde van het kruis van christus, nu slechts van ter zijde aangeroerd, voor zijn eigen hart meer zal leeren gevoelen. Daartoe is hij, zoo wij hopen, op den weg, en gaarne vernemen wij later iets van zijnen voortgang te dezen opzigte. Wat overigens zijn geschrift betreft: daarin is veel goeds en het ontbreekt den man blijkbaar niet aan kennis der waarheid, in tegenoverstelling van de dwaling. Maar wij hadden den toon lager, kalmer, bedaarder gewenscht, en tegenover zijne vroegere geloofsgenooten bescheidener. De ernst van dit woord kon over

{==99==} {>>pagina-aanduiding<<}
het algemeen heiliger en de liefde reiner en óvervloediger zijn. Onbepaald aanbevelen kunnen wij het daarom niet, en van de uitgave beloven wij ons weinig nut, tenzij er middel bestond, om het te brengen in de regte handen.
God geve, dat, te midden van den strijd onzer dagen, de waarheid, die in christus is, in liefde betracht en daardoor menig hart geopend worde voor hare geloovige erkenning!

De Heer is Koning, of gedachten omtrent de verwachtingen der Christelijke Kerk voor hare tóekomst overeenkomstig de Heilige Schrift. Uit het Engelsch. Voorafgegaan van een woord ter toelichting en aanprijzing door Mr. Is da Costa. Te Amsterdam, bij H. Höveker. 1850. In gr. 8vo. XVIII en 114 bl. f :-90.

De uitgave van dit boeksken, oorspronkelijk geschreven door den Heer lewis way, in leven Leeraar der Anglikaansche Kerk, moet blijkbaar strekken, om aan de letterlijke opvatting der nog onvervulde prophetiën des O. en N. Verbonds, in tegenoverstelling van hare meer geestelijke verklaring, ingang te verschaffen onder onze landgenooten. Daarom wordt het ook aanbevolen door den Heer da costa in een niet onbelangrijk woord dat voorafgaat, en waarin hij den schijn van onregtzinnigheid tracht weg te nemen, die op gezegde letterlijke opvatting rust, daar zij lijnregt in strijd is met de eschatologische denkbeelden, in de belijdenisschriften der Hervormde Kerk uitgedrukt. Te regt merkt hij aan, dat geen ding om zijne betrekkelijke nieuwheid mag gewantrouwd worden, en dat de vraag hier alleen is en zijn kan: Wat staat geschreven? Welke is de zin des Woords en de meening des Geestes? Wij zouden deze opmerking, bij het zoeken naar waarheid, in den meest uitgestrekten zin wenschen in acht genomen te zien, terwijl het ons meermalen is voorgekomen, dat men haar uiterst ongaarne gelden laat, waar het andere gedeelten

{==100==} {>>pagina-aanduiding<<}
der waarheid geldt, die voor uitgemaakt gehouden worden, en waaromtrent elke afwijking van het eenmaal aangenomen gevoelen aanstonds voor gevaarlijke ketterij wordt uitgekreten. Maar terwijl alzoo geene overdrevene gehechtheid aan het oude ons verhindert, om den gulden regel te volgen, die hier wordt aangeprezen, kunnen wij ons volstrekt niet vereenigen met de wijze, waarop in dit geschrift de leer der Schrift aangaande de toekomende dingen wordt voorgesteld. Als dat Bijbelonderzoek moet heeten, dat de woorden op den klank af en om het even, bij welken Propheet of Apostel zij gevonden worden, worden verklaard en tot één geheel zamengevoegd, dan kennen wij geen meer onöordeelkundig bedrijf dan dit. Wij achten het zelfs in hooge mate oneerbiedig, zóó om te gaan met de H. Schrift. En geen wonder dan ook, dat de resultaten van zulk een onderzoek zonderling uitvallen en voor den nadenkenden Christen alle overtuigende kracht missen. Het is ons althans niet gelukt, om van die kracht iets te ondervinden, ofschoon wij wel degelijk vasthouden aan de wezenlijkheid der prophetische gave en openbaring. Men zal nog anders moeten voor den dag treden, indien men met goed gevolg de meer geestelijke verklaring der prophetieën, door da costa in den grond eene te niet doening genoemd, onder ons bestrijden wil. Het ware, bij de zoo algemeen gevoelde behoefte aan herziening der eschatologie, te wenschen, dat een bekwaam man, even vrij in de wetenschap als vast in het geloof, zich aangordde, om de letterlijke opvatting, hier voorgestaan, langs zuiver uitlegkundigen weg, bedachtzaam en vrijmoedig te handhaven. Wij voor ons zouden verwachten, dat hij haar, eer hij ter helfte van zijn onderzoek gekomen was, reeds zou moeten laten varen en zich gewonnen geven. Wij kennen er, wie het alzoo gegaan is.
⋆ ⋆ ⋆






De viering van de Vijftigjarige dienst aan christus Gemeente te Utrecht, den 29 November 1801, door Jacobus Hinlópen. Na vijftig jaren, in de herinnering ver-
{==101==} {>>pagina-aanduiding<<}
levendigd, door zijnen achter-kleinzoon F.C. Hinlópen, Predikant te Haarlem. Te Haarlem, bij A.C. Kruseman. 1851. In gr. 8vo. VIII en 32 bl. f :-40.

Deze gelegenheidsleerrede van ‘vader hinlópen’ (ofschoon, voegt Ref. er bij, tweemalen gedrukt) was niet zoo algemeen bekend als de overige schriften des voortreffelijken Evangeliedienaars. Zij verdiende echter het ook nog in en voor onze dagen te zijn. De Eerw. achterkleinzoon deed dus wèl, haar na eene halve eeuw op nieuw uit te geven. Dat is geschied zonder verandering in taal of spelling. Wij willen, niet geheel, maar voor een gedeelte, ook ter aankondiging herdrukken, wat in der tijd ons Tijdschrift (⋆) van deze feestrede gezegd heeft:
‘Op de voorafspraak en het gebed volgt de Leerrede, naar de woorden, Hebr. xiii: 8: “Jezus christus is gisteren en heden dezelfde, en in der eeuwigheid”; of, gelijk volgens des Redenaars gevoelen, deeze woorden beter zouden vertaald worden: “Jezus christus was gisteren en heden dezelfde, en zal dat in eeuwigheid zijn.” De volgende leeringen worden uit deeze woorden afgeleid: “Jezus christus moet de inhoud van de leer der voorgangeren wezen; - wij moeten Hem, die dezelfde is, niet willen veranderen; - wij moeten naar Hem veranderd worden; - en in alle smartelijke veranderingen, ons daarmede troosten, dat Hij dezelfde is en blijft.” In de bewerking van deeze leeringen geeft vader hinlópen rekenschap van de wijze, op welke hij zich van zijnen post heeft gekweeten, alles met dien gemoedelijken ernst, die ongemaaktheid, welke van zuivere opregtheid des harten inwendige blijkbaarheid vertoont. Des wij niet twijfelen, of allen, welke den mondelingen voordragt, zekerlijk niet zonder aandoening, hoorden, zullen in eene herhaalde leezing zich van nieuws verlustigen.’






{==102==} {>>pagina-aanduiding<<}

Waar is ellende, waar heil op aarde bij menschen en volken? Beantwoord door berigten van een' ooggetuige. Feestrede, gehouden in de Hervormde Kerk te 's Hertogenbosch, den 13 Junij 1851, op de feestelijke bijeenkomst van Bestuurders, Leden en belangstellenden der Zendings-Afdeeling aldaar, door L.J. van Rhijn. Te 's Hertogenbosch, bij Gebr. Muller. 1851. In gr. 8vo. 32 bl. f :-30. (⋆)

Christus en de Heidenwereld. Opwekkende rede, uitgesproken bij de Broedergemeente te Zeist, den 6 Augustus 1851, bij gelegenheid der Algemeene Vergadering van de Societeit tot uitbreiding van het Evangelie onder de Heidenen, door J.J. van Oosterzee. Uitgegeven ten voordeele van het Zendeling-Genootschap der Broedergemeente. Te Rotterdam, bij van der Meer en Verbruggen. 1851. In gr. 8vo. 56 bl. f :-40.

Beide deze opwekkende redenen betreffen dezelfde, voor ieder die den Heer in waarheid lief heeft, hoogst gewigtige zaak: - de verkondiging van het Evangelie aan, en de vestiging van Christelijke gemeenten in de Heidenwereld. Van rhijn spreekt als ooggetuige van de ellende die hij gezien heeft, waar men christus niet kent, en van de vernieuwing der gedaante van alle dingen, ook in het maatschappelijk en huiselijk leven, waar de Evangelieboodschap doorgedrongen is. Dit zijn spreken uit eigene aanschouwing geeft aan 's mans rede eene eigenaardige belangrijkheid, en het zal zeker even zoo gaan aan degenen, die het gelezen hebben, of, misschien op

{==103==} {>>pagina-aanduiding<<}
onze aanprijzing, nog wel zullen lezen. En aanprijzing verdient inderdaad het met warmte geschreven stuk, ook al stemt men niet in met alles en bepaaldelijk niet met hetgeen van rhijn bladz. 27 heeft ter neder gesteld. Het slot der rede moet juist te 's Hertogenbosch eenen bijzonderen indruk gemaakt hebben, gelijk de schilderachtige inleiding wèl geschikt is om de aandacht te spanneu en de belangstelling in te nemen.
De toespraak van van oósterzee heeft den vorm eener leerrede, over matth. xv: 21-28. Zij beschouwt de Heidenwereld als staande tegenover den Heer, met eene diepe ellende, met een ontwakend verlangen, met eene bescheidene vraag, - en den Heer, als staande tegenover de Heidenwereld, met een mond die lang kan zwijgen, met een hart dat niet kan veranderen, met eene hand die alles kan schenken. Puntigheid zal niemand aan deze schets ontzeggen; het geheele stuk zal met wèl verdiende belangstelling gehoord zijn, ook al vindt men met ons hier en daar de tegenstellingen en spraakwendingen eenigzins gekunsteld, of de herinnering van den dag der bijeenkomst (6 Aug. - in de Roomsche Kerk aan de herinnering van 's Heilands verheerlijking op den berg gewijd) niet zeer ongezocht.
Gods zegen ruste op alles wat gedaan, gesproken, geschreven en gelezen wordt ter opwekking van belangstelling in de uitbreiding van het Koningrijk Gods!

De Christelijke Volksvriend. Te Zuidbroek, bij F.T. Borgesius. 1851. In kl. 8vo. 48 bl.; per Jaarg. f 1-80.

De Jaargang dezer Christelijke lektuur voor eenvoudigen zal bestaan uit zes Nommers, ieder voor den prijs van 20 cents, of bij twaalftallen ter verspreiding f 1-80. Voor zoo ver wij uit het eerste, ons ter aankondiging toegezonden Nommer kunnen oordeelen, verdient de onderneming alle aanbeveling aan eenvoudigen. Het bevat eene korte levensbeschrijving van den Kerkhervormer zwingli, eene beantwoording der vraag: waarom is jezus

{==104==} {>>pagina-aanduiding<<}
u niet dierbaarder? en een stukje, getiteld: zamba (een Afrikaansch Negerkoning).
Bij deze gelegenheid kondigen wij tevens aan de

Traktaatjes en berigten, uitgegeven door: De Vriend van Armen en Rijken. Te Amsterdam, bij E.S. Witkamp.

De inrigting, van welke de uitgave dier stukjes uitgaat, stelt zich ten doel, de bevordering van volksgeluk en volkswelvaart door verspreiding van nuttige kennis. Zij geeft daartoe in het licht en verspreidt bijna om niet: kleine weekblaadjes, en mengelwerk over allerlei nuttige onderwerpen, schetsen uit de Vaderlandsche geschiedenis, ook uit de algemeene, voorts verhaaltjes uit het volksleven, en wat dies meer zij. Er is ook eene leesbibliotheek aan de inrigting verbonden. In en buiten Amsterdam stichte deze proeve het beoogde nut!





Het Protestantsch Landbouwkundig Gesticht te Montfoort. Door L. van Hoogeveen Sterck, met een Voorbergt van C.S. Adama van Scheltema, Predikant te Amsterdam. Te Amsterdam, bij D.H. Fikkert. 1851. In gr. 8vo. 64 bl. f :-60. (⋆)

Onder de inrigtingen, door de philantropie van onze dagen in het leven geroepen, verdient die van den Heer van frankenhuysen te Montfoort eene eervolle onderscheiding en algemeene belangstelling. Deze vielen haar tot dus ver niet ten deel in die mate, waarin zij het verdient. Wel kan het edele van het doel: opleiding van verwaarloosde kinderen tot nuttige leden der Maatschappij, vlijtige landbouwers, bruikbare werklieden, nijvere kunstenaars, naarmate van aanleg en bekwaamheden, voorafgegaan door doelmatig onderwijs, vergezeld door zindelijke verpleging, en gekroond door godsdienstige ontwikkeling, - bij niemand bedenking lijden; maar gelijk

{==105==} {>>pagina-aanduiding<<}
alles wat aan algemeene beoordeeling bloot staat, zoo heeft ook het gesticht te Montfoort van den beginne af te kampen gehad tegen miskenning en veroordeeling, omdat men misschien naauwlettender had opgemerkt, welke gebreken nog in de pas jeugdige stichting (kon het ook anders?) te verbeteren overbleven, dan het oog geopend had voor den geest des Christelijken geloofs, die er het beginsel en den adem der Christelijke liefde, die er de hefboom is.
Intusschen behoeft men op dat Christelijk element niet te wijzen als eene verontschuldiging voor gebrekkige pogingen: integendeel, bet: kom en zie! is de beste lofspraak op de onvermoeide werkzaamheid van den stichter, en daarom heeft de Schrijver dezer brochure een nuttig werk gedaan met zijne poging, om eene inrigting meer bekend te maken, die - dit zeggen wij den Schrijver van het voorberigt na - eene kroon is voor het Vaderland en eene hoop voor de toekomst. De Eerw. adama van scheltema komt er openhartig voor uit, dat hij voor de eerste maal zijne schreden rigtte naar Montfoort, ‘onbekend met den stichter en geenszins gunstig vooringenomen met zijnen arbeid.’ Des te onpartijdiger is zijne getuigenis, die het zegel hecht aan de warme lofspraak van den Heer van hoogeveen sterck. Moge het eene en andere eene wekstem worden om deze Vaderlandsche stichting naar waarde op prijs te stellen en naar behoefte te ondersteunen. Doch daarin heeft van scheltema ook volkomen gelijk, dat ieder, die het werk van van frankenhuysen uit goedkeurende liefde wil schragen, ook den moed des vertrouwens moet toonen. Daardoor alleen kan, naar onze overtuiging, de stichting op den duur aan het schoone doel beantwoorden. Het is eene kwaal van onzen leeftijd, dat men bij het medewerken tot nuttige doeleinden aanstonds te veel bedingt, er ook ‘een duit in het zakje wil leggen’; of, om het minder triviaal te zeggen, te weinig overlaat aan de persoonlijkheid dergenen, die tijd en vlijt en kracht van ligchaam en geest ten koste leggen aan het overzien van het geheel en van al zijne bijzonderheden. Een heldere

{==106==} {>>pagina-aanduiding<<}
geest en een warm hart worde aan het hoofd geplaatst, - maar daaraan late men het dan ook over. En zoo men twijfelen mogt of van frankenhuysen er de geschikte man voor zij, dan neme men de moeite, zich door zien en onderzoeken te overtuigen; wij twijfelen niet, of men zal ons volmondig nazeggen: indien ik over de stichting had moeten schrijven, mijn lof zou geen mindere zijn dan die in dit wèl geschreven stukje.




Ook voor u staat de weg tot geluk open. - Een handboekje voor jonge lieden bij hunne intrede in de wereld, door Dr. L.S.P. Meyboom, V.D.M. Te Nijmegen, bij D.J. Haspels. 1850. In 12mo. 224 bl. f 1-80.

De Heer meyboom geeft in dit behagelijk uitgevoerd handboekje voldoende blijken van zijne bevoegdheid, om de raadsman en gids van anderen op den weg des levens te zijn. Hij wijst den jongen lieden aan, wat vrijheid, genot, eer, invloed en geluk, waarnaar ieder streeft, beteekenen, en leert hun, hoe de mensch door ontwikkeling des verstands, door 't verzamelen van kennis, door vorming van 't hart, door 't kiezen van goede beginselen, door 't oefenen zijner wilskracht met aanneming en bewaring van goede zeden, door omgang met God, met de menschen en zich-zelven, het grootsche doeleinde van zijn bestaan bereiken kan. Eenvoudig, bevattelijk en kernrijk is de voorstelling. De raadgever leert, hoe de mensch door eigen inspanning en kracht zich uit zich-zelven ontwikkelt. Van den Evangeliedienaar, die den christus consolator voorop steft, hadden wij verwacht, dat bij wat meer op den voorgrond zou plaatsen: ‘Zonder mij kunt gij niets doen’, en het geestelijk leven uit zijnen geestelijken oorsprong had afgeleid: den geest van God, die het willen geeft en het volbrengen bewerkt.

De maandbode op het gebied der Chrisielijke beschaving. -

{==107==} {>>pagina-aanduiding<<}
De Kruistogten. Te Amsterdam, bij W.H. Kirberger. 1851. In 12mo. 212 bl. f - -60; 25 exempl. f 12-:

Zietdaar een nieuwen bode, die zijn voet zet op den heiligen grond. Hij wil zijnen lezers geene novellen opdringen, noch hen overladen met zoogenaamde stichtelijke lektuur. Hij neemt zich voor, met vast beleid het gebied der Christelijke beschaving te betreden. Hij zal zijne blikken op de rijke domeinen der historie rond werpen. Hij zal zijne lezers, zonder een oogenblik rust te nemen, bekend maken met landen en volken, en hun de beeldtenissen leveren van belangrijke personen. Hij zal ook zijn blik laten gaan over de tooneelen der natuurlijke historie en natuurkunde, en, waar het te pas komt, ook voorwerpen van wetenschap en kunst in zijn valies opnemen.
Met welk een oog zal de bode zijne voorwerpen beschouwen? - met een stellig Christelijk. En wat wil hij? - godsdienstige en maatschappelijke beschaving bevorderen. Als hij aan die toezegging voldoet, is deze onderneming belangrijk. Men ziet overigens uit den titel, dat zij ook niet duur is: 212 bladzijden voor zestig cents; en men kan zich tot enkele deelen blijven bepalen.
Het eerste deeltje zal den koopers niet uit de hand vallen. Het bevat: de kruistogten, eenvoudig, populair en onderhoudend behandeld. Eerst worden de oorsprong der kruistogten opgespoord en de voorbereidende gebeurtenissen gadegeslagen; daarna wordt de geschiedenis van hunnen duur geleverd, en eindelijk in een algemeen overzigt de middelen opgegeven, door welke de geest der kruistogten in het leven werd gehouden; vervolgens wordt op de oorzaken van hun verval en op hunne gevolgen gewezen, en eindelijk naar de zedelijke waarde dier ondernemingen een onderzoek ingesteld.
Om den geest, in welken deze bode het land doortrekt, en het oog waarmede hij ziet, te doen uitkomen, weten wij niet beter te doen, dan het besluit van dit deeltje voor enze lezers over te nemen: ‘Door den Christen zullen de kruistogten zeker uit een godsdienstig - door

{==108==} {>>pagina-aanduiding<<}
den wijsgeer uit een zedelijk - door den Staatsman uit een Staatkundig oogpunt worden beschouwd....Wij zullen ons tot het eerste bepalen, dat dan ook verre weg het belangrijkste is. Hoe somber is het tafereel, dat zij ten dezen opzigte aanbieden? Judea en de stad Jeruzalem, eerwaardig om hunne oudheid en voor ons dierbaar en vereerenswaardig om hunne betrekking tot de geschiedenis onzer verlossing en den aanbiddelijken naam en de daden van Hem, door wiens leven en dood zij werd bewerkstelligd, Judea en Jeruzalem met al hunne belangwekkende tooneelen, werden niet alleen de voorwerpen van vereering, maar ook van bijgeloof en afgodische aanbidding. Het kruis, het verheven zinnebeeld van des Heeren zelföpöffering, van des zondaars verzoening met God en van algemeene verbroedering tusschen alle menschen, dat kruis gedragen als het onderscheidingsteeken van den krijgsman, en vóór hem op het slagveld wapperende, te midden van een verward gedruisch en kleederen druipende van bloed! Het harnas der geregtigheid, het schild des geloofs, de helm der heiligheid en het zwaard des Geestes, 't welk is het Woord Gods, ter zijde gelegd en vergeten, en verwisseld met de ijzeren borstplaat, de scherpe lans en de strijdbijl! Wraak en geen genade, de uitroeijing en niet de bekeering der ongeloovigen, dit de wapenkreet der Kerk, en deze kreet op de luidste en vermetelste wijze geuit door hem, die zich het Hoofd der Christenheid noemde, en door belijders van het Evangelie van vrede en zaligheid! Wij zien in de kruistogten, die valschelijk dezen naam dragen, uitgedost in het gewaad des oorlogs, slechts krijgshaftige gevoelens zich openbaren, en zich verheugen in oorlogzuchtige ondernemingen, en dat niet door eene sombere onbeduidende secte, maar door Christenen van alle natiën van de geheele wereld. In de kruistogten zien wij de leer der menschelijke verdienste door boete
verkregen; bedevaart en oorlog tegen de Mahomedanen in de plaats gesteld van de Apostolische leer der regtvaardiging door het geloof; roemen in het hout des kruizes, in plaats van in de verzoenende en alvoldoende

{==109==} {>>pagina-aanduiding<<}
offerande van den Gekruiste, en het ledige graf bezocht met aanbiddende vereering en waanzinnige geestdrift, terwijl de verrezen en ten hemel gevaren Heer alle ware heerschappij heeft verloren over de harten der aanbidders op de plaats zijner begrafenis. Nog eens, wij zien in de kruistogten den geest des Christendoms omgekeerd: den vorm der goddelijkheid zonder hare magt; bijgeloof in plaats van godsvrucht; zonde en losbandigheid in plaats van zelfverloochening en reinheid van zeden; gierigheid in plaats van weldadigheid; de hoogmoed van den krijgsman in plaats van de zachtheid en edelmoedigheid des Christens; bedrevenheid in den wapenhandel in plaats van de vastheid des geloofs; haat in plaats van liefde; verbittering in plaats van verdraagzaamheid en vergevingsgezindheid; wraakzucht, zich verlustigende in tooneelen van wreedheid en bloedvergieten, in plaats van barmhartigheid, die den toorn overwint....Als onderwerp van geschiedenis zullen de kruistogten wel altijd met gevoelens van Romantische belangstelling worden beschouwd. Hiervan is misschien niet weinig toe te schrijven aan de nog steeds voortdurende hoogachting voor dat land, 't welk het tooneel hunner werkzaamheid was. Jeruzalem, “de stad des grooten Konings”, zal nimmer hare aantrekkelijkheid verliezen. Eene nieuwe sympathie is andermaal ontwaakt. Genie en dichtkunst wenden andermaal hare schreden naar Palestina. Onderscheidene landen hebben hunne zonen derwaarts gezonden; maar zij zijn mannen van een verheven geest en eene heilige vermaardheid. Zij gehoorzamen niet aan de dolzinnige ingevingen van een dweepziek bijgeloof, maar aan de uitspraken der Christelijke liefde. Zij brengen het Evangelie van christus naar gindsche oorden. Dit is de bedevaart vol van edele godsvrucht en teedere barmhartigheid, die geene wreedheid in vuur kan zetten, die geen bijgeloof kan benevelen. Dit is de ware kruistogt. De mannen, van welke wij
spreken, zijn noch de roovers uit het leger, noch de dweepers uit het klooster. Geëerd door allen, die hen kennen, bekommeren zij zich niet om toejuiching of afkeuring. Zij hebben hun leven

{==110==} {>>pagina-aanduiding<<}
arbeid en opöffering toegewijd. Het is de zendeling, dien wij met welgevallen naar het Heilige Land volgen. Op zijne werkzaamheid zullen onze blikken rusten. Judea staat op, als in de tijden van ouds; - het is herleefd. De Apostel wordt andermaal op zijnen bodem gezien, en het Koningrijk des Hemels wordt weder aan zijne kusten gepredikt.’




Een woord over het bestaan van de wetgevende magt der Waterschappen, door Mr. R.J.M. de Graaff, Advokaat bij den Hoogen Raad der Nederlanden. Te Amsterdam, bij de Erven Wed. F.G. onder de Linden. 1851. In gr. 8vo. VIII en 66 bl. f :-70.

De Minister van Binnenlandsche Zaken heeft nog onlangs in de vergadering van de Tweede Kamer der Staten-Generaal erkend, dat de organieke wet op de Waterschappen, die een uitvloeisel zijn moet van de Grondwets-herziening van 1848, door hem onder de meest moeijelijke onderwerpen wordt gerangschikt. Elke bijdrage, om dit ingewikkeld stuk van wetgeving met meerdere juistheid te doen kennen en beöordeelen, moet dus welkom zijn. In die organieke wet op de Waterschappen, zal ook de door dezen Schrijver behandelde quaestie moeten worden beslist, en na beslissing, geregeld. Dit werkje van den Heer de graaff, onder de bescheiden benaming van ‘een woord over het bestaan van de wetgevende magt der Waterschappen’, zal dus ook aan het goede doel, om de wetgeving op de Waterschappen op goede grondslagen te vestigen, dienstbaar zijn. Hij geeft een geschiedkundig overzigt van de wetgevende magt, dat is, de magt om Keuren en Reglementen te maken, vroeger door de Waterschappen-zelve, met onhetwist regt uitgeoefend; welke bevoegdheid de Schrijver vermeent, aan die Waterschappen-zelve ook nu regtens en grondwettig toe te behooren. Dit geschiedkundig overzigt is het eigenlijke werk; het beslaat het geheele Tweede Hoofdstuk, van bl. 15-66; terwijl het Eerste

{==111==} {>>pagina-aanduiding<<}
Hoofdstuk, in 14 bladzijden, over de wetgevende magt der Waterschappen in het algemeen handelt, en eenige tegen het bestaan dier autonomie aangevoerde bedenkingen wederlegt: dit gedeelte is niet het meest volledige; het geheel echter is allezins lezenswaardig.




De Regtspraak van den Hoogen Raad, van 1 October 1838 tot 1 September 1850, gebragt op de artikelen der Staatsen burgerlijke wetten, besluiten en verordeningen, alles met ophelderingen en geschiedkundige toelichtingen, verwijzingen, enz., door Mr. D. Léon, Advokaat bij den Hoogen Raad der Nederlanden en Lid der Provinciale Staten van Zuid-Holland. Tweede Deel. Tweede Aflevering (Burgerlijk Wetboek, Boek 1 en 2): van bl. 85-312. Te 's Gravenhage, bij Gebroeders Belinsante. 1851. (Voor rekening des Schrijvers.) In gr. 8vo.

De bekwame Schrijver gaat voort met het voltooijen der uitgave van zijnen belangrijken arbeid, waarvan wij de strekking, het hooge gewigt en de volledigheid reeds een en andermaal hebben aangewezen. Ook dit gedeelte van zijn werk beveelt zich daardoor aan; getuige menige uitvoerige aanteekening, b.v. op art. 625, waar ook de nieuwe Wet op de ontëigening ten algemeenen nutte in hare hoofdbeginselen verklaard wordt. Met genoegen merkten wij, op meerdere plaatsen, ook eene bescheiden beöordeeling der Jurisprudentie op: waar het zuivere regts-quaestiën geldt, is dat bijzonder nuttig.
De geachte Schrijver berigt, dat zijne aanteekening op het Derde en Vierde Boek van het Burgerlijke Wetboek binnen kort zal volgen.
Het is ons niet gebleken, dat de Heer Léon reeds gebruik heeft gemaakt van de sedert eenige maanden te Amsterdam uitkomende ‘Amsterdamsche regtspraak’, waarin vele vonnissen en ook enkele belangrijke vertoogen voorkomen: de nadere kennisneming daarvan, ook voor het te verwachten Bijvoegsel, zij hem daarom aanbevolen.





{==112==} {>>pagina-aanduiding<<}

De Nederlandsche Regtsbedeeling in Burgerlijke zaken getoetst aan de beginsels en het wezen van goedkoopheid en eenvoudigheid, door Mr. E.G. van Senden, Plaatsvervangend Kantonregter in het Kanton Zwolle, en Advokaat bij het Provinciaal Geregtshof in Overijssel. Eerste Stuk. De regtskundige bijstand. Te Zwolle, bij W.E.J. Tjeenk Willink. 1851. In gr. 8vo. 88 bl. f :-90.

Het is onmiskenbaar, dat in de laatste jaren de regtspraktijk zeer is afgenomen, en het aantal der gevoerde procedures tot een zoodanig gering cijfer verminderd is, als voorheen nimmer werd waargenomen. Vraagt men naar de oorzaken, velen zullen u in de eerste plaats de hooge kosten noemen, die een te voeren proces kan na zich slepen, en beweren, dat dáárin alleen de wortel van het kwaad moet gezocht worden. En voorzeker, wij zijn er verre af, die bewering tegen te spreken, en houden ons overtuigd, dat krachtdadig de hand aan het werk zal moeten geslagen worden, om een einde te maken aan eenen toestand van zaken, die ten slotte moet leiden tot geheele vernietiging en ondergang der regtsstudie en regtspraktijk, en niet minder strekt tot schade der Justiciabelen, die hun goed regt niet meer durven vervolgen, ten ware zij dood-arm of buitengewoon bemiddeld zijn.
De Schrijver dezer brochure heeft dit gevoeld, en zich voorgesteld de middelen aan de hand te geven, om tot meerdere goedkoopheid der Regtsbedeeling te geraken. Die middelen acht hij te zijn:
‘1o. Een enkelvoudige en goedkoope regtskundige bijstand.
2o. Weinige uitgaven of verschotten tot het opzetten en vervolgen van het proces, en tot het ten uitvoer leggen der verkregen regterlijke uitspraken.
3o. De aan de beslissing des regters onderworpene zaken langs eenen korten en eenvoudigen weg in staat van gewijzen te brengen, en de ten uitvoer legging der verkregene uitspraken op eene snelle en krachtige wijze te verzekeren.’ p. 9 en 10.

{==113==} {>>pagina-aanduiding<<}

Het eerste punt, de regtskundige bijstand, wordt in dit stuk behandeld; de beide andere zullen het onderwerp van het tweede en derde stuk uitmaken.
Dien bijstand nu wil hij vereenvoudigd en goedkooper gemaakt hebben, niet door de afschaffing van het ministerie der procureurs, maar door de opheffing van derzelver verpligte assumtie in elke procedure. Hij wil daartoe aan partijen slechts de verpligting opleggen, enkelvoudigen bijstand in te roepen door het assuméren òf van een advocaat, òf van een procureur. (p. 19.) Hij gaat vervolgens na, welke de gevolgen van die opheffing zijn zullen, in betrekking tot de vereenvoudiging der procedures en hare meerdere goedkoopheid (p. 21-54); onderzoekt en toetst de bezwaren tegen zijn voorstel (p. 55-82), en betoogt ten slotte, dat de ingezetenen aan dergelijke vereenvoudiging oneindig meer behoefte hebben dan aan eene Regterlijke Organisatie, die slechts dienen moet om eenige gelden voor den schatkist te bezuinigen.
Wij vreezen, dat het plan van den Schrijver veel tegenstand zal ontmoeten. De quaestie over de afschaffing van het ministerie der procureurs heeft reeds tot veel en velerlei geschrijf aanleiding gegeven. Zonder het vóór of tegen hier te beöordeelen, zouden wij toch eene geheele afschaffing van het ministerie der procureurs verre verkiezen boven de door den Schrijver voorgestelde wijzigingen in de uitoefening hunner betrekking. Er zullen toch weinig menschen gevonden worden, die lust gevoelen om procureur te worden op de voorwaarde door den Schrijver gesteld; terwijl het daarenboven in den regel onmogelijk een fatsoenlijk middel van bestaan kan opleveren. 't Is waar, partijen hebben de vrijheid een procureur, bij uitsluiting van een advocaat, te assuméren; doch van die bevoegdheid zal weinig gebruik gemaakt worden. In de meeste gevallen toch, vermits de procureurs in den regel ongegradueerd zijn, zal men, en te regt, den advocaat verkiezen, en wat blijft dan aan de procureurs over? ‘Alles wat thans aan de procureurs is opgedragen, voor zoo ver de reeks dier verschillende

{==114==} {>>pagina-aanduiding<<}
extra-processale verrigtingen ligt buiten den geheelen omvang van het eigenlijk proces voeren, blijve uitsluitend aan de procureurs opgedragen’, zegt de Schrijver op bl. 49; en wat hij daaronder verstaat, wordt op bl. 50 en 51 aangegeven. Die werkzaamheden zijn echter zoo maar slechts formulierwerk, en leveren zoo weinig voordeel op, dat er zeker niet velen zullen gevonden worden, die daaraan alleen hun leven en hunne vermogens willen toewijden. Neen, dan liever het ministerie der procureurs geheel opgeheven; 't geen voorzeker eene aanmerkelijke besparing van kosten voor de justiciabelen zou met zich brengen; en het door den Schrijver voorgestelde, moge dan als maatregel van overgang dienstbaar gemaakt worden aan den billijken wensch om het lot der tegenwoordige, ongegraduëerde procureurs te verzekeren.
De Schrijver houde ons deze opmerkingen tegen zijn zoo wèl geschreven werkje ten goede. Moge het tweede Stuk spoedig volgen. De tarieven, zegel-, registratieen ook vooral griffie-regten leveren voorzeker het grootste bezwaar tegen eene goedkoope regtsbedeeling op. Moge eerlang dit geheele zoo belangrijke onderwerp, op goeden voet, wettig geregeld worden!

Over den beslissenden Eed, door Mr. P.F.A. Ketelaar, Advocaat te Arnhem. Te Arnhem, bij Is. An. Nijhoff. 1850. In gr. 8vo. VI en 58 bl. f :-70.

Een door den Schrijver gevoerd regtsgeding voor de Regtbank te Arnhem, het Hof van Gelderland en den Hoogen Raad der Nederlanden, was de aanleiding tot deze brochure. Hij onderzoekt daarin de twee volgende vragen: ‘1o. Wat is de beslissende eed? Is deze eed eene transactie, of is hij een bewijsmiddel?’ en ‘2o. Wat moet de beslissende eed, zoo hij wordt opgedragen, inhouden? Moet deze het eigenlijk geschil der partijen bevatten, of een regtskundig geschil?’ Als bijlagen worden, ten slotte, de Arresten van het Hof van

{==115==} {>>pagina-aanduiding<<}
Gelderland en van den Hoogen Raad in de bedoelde procedure, medegedeeld.
Wij stemmen met den Schrijver in, dat de eed, opgedragen zijnde, over het geschil tusschen partijen loopen moet, en dat de in casu opgelegde beslissende eed daarom juist niet litis decisoir was, omdat zij alleen hetrof hetgeen tusschen partijen reeds in confesso was, en niet datgene waarover werkelijk geschil hestond. Omtrent het eerste punt echter, dat de beslissende eed eene transactie zijn zoude, moeten wij van den Schrijver in gevoelen verschillen. Niet alleen toch, dat in Art. 1902 B.W. de eed bepaaldelijk wordt opgenoemd als bewijsmiddel, waardoor een iegelijk, die beweert eenig regt te hebben, of zich op eenig feit tot staving van zijn regt, of tot tegenspraak van eens anders regt beroept, het bestaan van dat regt of seit moet bewijzen; maar vooral het wezen van eene dading, de definitie daarvan in ons Wetboek voorkomende, verzet zich o.a. tegen dergelijke opvatting. Wat toch is eene dading? Art. 1888 B.W. zegt: ‘Dading is eene overeenkomst, waarbij partijen, tegen overgave, beloste of terughouding eener zaak, een aanhangig geding ten einde brengen, of een te voeren geding voorkomen.’ Een essentiëel vereischte is dus, dat er eene zaak worde overgegeven, beloofd of teruggehouden. Iets dergelijks nu vindt bij den beslissenden eed geen plaats. Wel zegt de Schrijver op pag. 4, dat het terugnemen eener bewering hetzelfde is als het laten varen of terughouden eener zaak; maar deze interpretatie is al te vrijgevig. Wat verstaat de Nederl. Wet onder zaken? Art. 555 B.W. leert het ons: ‘De Wet verstaat door zaken alle goederen en regten, welke het voorwerp van eigendom zijn kunnen.’ Hieronder zal nu wel het laten varen eener bewering (een bloot
factum) niet kunnen gerangschikt worden; evenmin als de aflegging van den beslissenden eed in het algemeen, als zijnde insgelijks een factum hetwelk geen voorwerp van eigendom zijn kan. Men zou ook nog het 2o lid van Art. 1888 tegen het gevoelen van den Schrijver kunnen aanvoeren, waar gevorderd wordt,

{==116==} {>>pagina-aanduiding<<}
dat de dading bij geschrifte zij aangegaan. De Schrijver tracht deze zwarigheid op te lossen door de opmerking (p. 5), dat ook de eed bij geschrifte wordt aangegaan, omdat bij Regthanken en Hoven de opdragt van den eed en deszelfs aanneming bij conclusie geschiedt; maar wij moeten daartegen opmerken, dat de dading niet in de opdragt en aanneming, maar in de eeds-prestatie zelve (als waardoor eerst het geschil eindigt) gelegen is, en die toch altijd mondeling geschiedt; terwijl de zwarigheid nog grooter wordt ten aanzien van de regtspleging bij het Kantongeregt, en de meening van den Schrijver, dat die regtspleging ook meer exceptioneel is te noemen, bitter weinig afdoet om haar voldoende op te lossen.
De Schrijver beroept zich verder op het Romeinsche regt tot staving zijner meening. Er bestaat echter, wat den aard en het wezen eener dading betreft, dit verschil tusschen het Romeinsche en het Nederlandsche regt. dat bij het eerste niet bepaald de overgave, belofte ofterughouding eener zaak in den eigenlijken zin des woords gevorderd werd, maar de praestatie van eenig factum voldoende was; de transactie mogt slechts niet geheel gratuita zijn. Volgens de beginselen dus van het Romeinsche regt, kon de beslissende eed te regt eene species transactionis genoemd worden (l. 2, ff de Jure jurando), terwijl die daarenboven meestal niet schriftelijk, maar bij uitdrukkelijke ondervraging en beantwoording (verborum stipulatione) werd aangegaan. Zoo laat het zich ook verklaren, dat, volgens het Fransche regt en de Fransche Schrijvers door den Schrijver aangehaald, de beslissende eed eene transactie genoemd wordt, omdat het requisitum in ons Art. vereischt, in Art. 2044 C.N. in het geheel niet gevonden wordt, als waar geleerd wordt dat transactie is: ‘un contrat par lequel les parties terminent une contestation née, ou préviennent une contestation à naitre.’
De Schrijver zegt op pag. 25 tegen hen, die meenen, dat de beslissende eed een bewijsmiddel is, ‘dat het niet genoeg is, dat men zich beroept alleenlijk op de letter van een enkel Artikel der Wet, zonder nog dat Artikel

{==117==} {>>pagina-aanduiding<<}
in zijn geheel te lezen, en zonder zoo vele andere wetsbepalingen in te zien, en zonder te vragen, wat de wetenschap zegt.’ - Wij geven dit gaarne toe; wij nemen zelfs aan, dat tegen de opvatting van den eed als bewijsmiddel, groote bezwaren bestaan. Maar wij zeggen hem van onze zijde: noem den eed geene transactie, wanneer zich de letter en de geest der Wet, het wezen en de aard der zaak daartegen verklaren. Overigens zal, gelijk op zoo vele punten, ook hier wel verschil blijven bestaan. Mogen er maar vele zulke wakkere strijders gevonden worden, als de Schrijver dezer brochure getoond heeft te zijn!
b.

Bronnen van Volkswelvaart. Voorlezing gehouden in de Vergadering der Overijsselsche Vereeniging tot ontwikkeling van Provinciale welvaart, op den 14 December 1849, door J. Zeehuizen, Lid der Staten van Overijssel. Met Portret en Kaart. Te Amsterdam, bij J.C. van Kesteren. 1850. In gr. 8vo. 144 bl. f 1-90.

Behalve de eigenlijke voorlezing (48 bl.), bevat dit werkje vele belangrijke bijvoegselen en aanteekeningen (96 bl.). Dat de Verhandeling niet voor Overijssel alleen, maar voor ieder de lezing zeer waardig is, moge uit de korte inhoudsopgave blijken, die wij ter aanbeveling hier laten volgen. De Schrijver ontwikkelt in de eerste plaats de oorzaken van den tegenwoordigen, treurigen maatschappelijken toestand in het algemeen, en de oorzaken, welke meer bepaald Overijssel betreffen; waarop terstond de middelen worden aangewezen, welke die provincie ruimschoots bevat om welvaart te doen herleven, als: de uitkomsten die zullen verkregen worden van het Kanaal de Dedemsvaart; - van de Markenverdeelingen; - en van den verkoop der Domaniale en Gemeentegronden. Vervolgens noemt de Schrijver de middelen op, die kunnen worden aangewend, om met de reeds bestaande vereenigd, de verloren welvaart te doen herleven. Deze bestaan z.i. hoofdzakelijk: in het aan-
{==118==} {>>pagina-aanduiding<<}
moedigen en ondersteunen van handel en industrie, en in het terugzoeken van den transito-handel; - terwijl hij eindelijk aandringt, dat men den landbouw in staat stelle om de cultuur van woeste gronden op gemakkelijker en minder kostbaren voet aan te vangen en voort te zetten.
Dusver de voorlezing-zelve. In de daarop volgende hijlagen geeft de Schrijver een beknopt overzigt van het onrustwekkend toenemen der armoede; - een geschiedkundig overzigt van de rivieren in Overijssel, ten bewijze, dat haar verwaarloosde toestand veel heeft bijgedragen tot den achteruitgang van velerlei bedrijven, en tot de verplaatsing van den transito-handel; terwijl zij bij doelmatige verbetering in staat zijn, om mede te werken, ten einde verloren welvaart weder te vinden; - een overzigt van het Kanaal de Dedemsvaart; - eindelijk een overzigt van den tegenwoordigen toestand van Hanover en West-Duitschland, voornamelijk met betrekking tot de scheepvaart, den eigenen en transito-handel, de industrie en den landbouw in die rijken met Nederland.
Uit deze korte inhouds-opgave kan en de belangrijkheid opmaken van hetgeen in dit werkje geleverd wordt.
Eene uitvoerige kaart van Overijssel met aanwijzing van de geprojecteerde kanalen, mede in Drenthe en Hanover, benevens het portret van (nu wijlen) den grooten stichter der Dedemsvaart: Mr. willem jan Baron van dedem tot de rollecate, versieren dit werkje, dat wij in veler handen wenschen.

De Grondwet, omschreven (inzonderheid voor niet regtsgeleerden) door Mr. M. Neustaetter, Advocaat te Amsterdam. Te Amsterdam, bij de Gebroeders Kraay. 1850. In gr. 8vo. XXI en 142 bl. f 1-75.

Tot bevordering van den openbaren geest (public spirit), strekt inzonderheid de juiste kennis van de grondwettelijke bepalingen, waaronder wij leven. Uit die kennis toch wordt een helder besef geboren van de regten en

{==119==} {>>pagina-aanduiding<<}
verpligtingen van den Staatsburger. De Heer neustaetter heeft dus eene goede dienst bewezen aan de Nederlandsche Staatsburgers met zijne eenvoudige, in populairen trant en zonder praal van geleerdheid bewerkte verklaring en omschrijving der bepalingen van onze Grondwet. Hij behandelt, zoo als hij in 't voorberigt, bl. viii, zegt, de Grondwet, zoo als zij is; zonder daarom als haar lofredenaar of beoordeelaar op te treden. Te regt voegt hij er nogtans bij: ‘Geen oogenblik echter mag worden vergeten, dat de Grondwet, zoo als zij is, ons regeert, dat wij haar gehoorzaamheid verschuldigd zijn, en tot hare stipte opvolging en getrouwe naleving ons reeds door het verblijf in den Staat stilzwijgend verpligten.’
Tot proeve van de behandeling willen wij enkele stalen mededeelen: zij zullen te gelijk, naar wij vertouwen, tot aanbeveling strekken van dit regt nuttige en doelmatige werk; hetwelk zich bovendien, door een naauwkeurig overzigt van de korte geschiedenis der Grondwetsherziening, voor het gebruik gunstig aanbeveelt.
Op Art. 10 luidt de eerste aanteekening: ‘Vereeniging en vergadering zijn der menschelijke natuur ingeschapen, de hefboom der civilisatie, het magtige middel tot ontwikkeling en vooruitgang. Zonder haar ware de mensch nimmer in staat geweest die ontzaggelijke hoogte te bereiken, waarop wij hem thans reeds mogen aanschouwen. Zonder haar ware de baan van vooruitgang voor hem gesloten. Alleen, hulpeloos, wordt de mensch meester der aarde door vereeniging. - Zoo kan ook vereeniging en vergadering in het Staatkundige een treffend middel worden, om door wisseling van denkbeelden, helder inzigt en oordeel te scheppen, te kweeken en te verspreiden.’
Op Art. 53: ‘De Koning is onschendbaar: de Ministers zijn verantwoordelijk’, is aangeteekend: ‘Dit artikel bevat den grondregel van het Constitutionele stelsel: De onschendbaarheid des Konings en de verantwoordelijkheid der Ministers. Deze dient tot waarborg voor de naleving der wetten van de zijde der kroon, zoodat het

{==120==} {>>pagina-aanduiding<<}
gezag der Wet blijft bestaan. De onschendbaarheid plaatst het Hoofd van den Staat op dat onzijdig terrein, waar de Vorst als middenpunt, eenheid van het Constitutionele Rijk, zijn natuurlijk standpunt heeft. De verantwoordelijkheid rust op en hangt zamen met de bepaling der laatste alinea van Art. 73 (zie ald.).’ En aldaar, Art. 73, waar van de mede-onderteekening der Koninklijke Besluiten en beschikkingen door een der Ministers sprake is, lezen wij in de aanteekening: ‘Deze onderteekening doet van de medewerking blijken en hierop rust de verantwoordelijkheid der Ministers. Zij zijn dus verantwoordelijk voor eigen daden. - Zonder deze mede-onderteekening (contrasignéren) zijn de besluiten en beschikkingen niet uitvoerbaar. Men heeft dit ten overvloede - want het is een wezenlijk beginsel van Constitutioneel Staatsregt - nog bij de beraadslagingen uitdrukkelijk gezegd.’
Bij de bepaling van Art. 195, dat het armbestuur door de Wet geregeld wordt, lezen wij, o.a.: geregeld. Vooreerst ora ook hier gelijkheid en billijkheid in te voeren door het lot dier behoeftigen, welke door bijzondere inrigtingen niet of niet genoegzaam bedeeld worden, zoo veel mogelijk te verzachten. 2o. Toezigt op bijzondere instellingen, niet om der bijzondere weldadigheid eenige rigting voor te schrijven, maar integendeel als waarborg, dat de wil der gevers worde uitgevoerd, een waarborg die niet dan heilzaam kan werken.’
Dit weinige zij tot aanbeveling van het door nette druk en uitgave tevens uitmuntende werk, voldoende.




Over plaatselijke belasting, eene Staathuishoudkundige proeve door Mr. W.R. Boer en Jhr. E.W.J. Six tot Otterbeeck. Te Utrecht, bij Kemink en Zoon. 1850. In gr. 8vo. 60 bl. f :-60.

Dit boekje draagt de dagteekening van 15 November 1850. Het is een vlugschrift geweest: dat getuigt ook

{==121==} {>>pagina-aanduiding<<}
menige overhaasting in den stijl en den druk (⋆), en menig min doordacht, straks weder verlaten of betwijfeld voorstel van wijziging in het belastingstelsel.
En toch heeft dit boekje eene blijvende waarde: niet om de statistieke opgaven omtrent den toestand onzer plaatselijke belastingen; want de Schrijvers erkennen, dat die hoogst onvolledig zijn; en men vindt in de tabellen, die na uitgave van dit boekje bij de verdere raadpleging over de Gemeente-wet in de Staten-Generaal zijn medegedeeld, ettelijke meer deugdelijke opgaven. De blijvende waarde van dit boekje bestaat evenmin in de aanmerkingen door de Schrijvers gemaakt op dat gedeelte van de ontworpen Gemeente-wet, 't welk over plaatselijke belastingen handelde; want deels zijn die aanmerkingen door den Heer de bruyn kops en anderen reeds wederlegd, deels door wijziging van het ontwerp grootelijks vervallen.
Dit boekje verdient echter blijvende belangstelling op te wekken, om de vermelding van hetgeen in andere landen, bepaaldelijk in Frankrijk en België, voorgesteld en beproefd is, om het stelsel der plaatselijke belastingen te verbeteren.
Tot dus verre schijnt het evenwel nog niet gelukt te zijn, een volmaakt en algemeen werkend middel uit te denken, om in de bezwaren, die bij een stelsel van Indirecte plaatselijke Belasting gevoeld worden, behoorlijk te voorzien. Onder deze omstandigheden acht Ref. het een groot geluk, dat bij de aangenomen Gemeente-wet eenige goede beginselen zijn vastgesteld, en voorts de aandacht der Gemeente-besturen uit nooddwang op deze aangelegenheid is gevestigd. Het is bekend, dat, op ettelijke plaatsen, de afschaffing van de Indirecte Belasting op de eerste levensbehoeften reeds een gelukkig gevolg van de wettelijke maatregelen geweest is. Deels door

{==122==} {>>pagina-aanduiding<<}
bezuiniging, deels door opcenten op de Directe Rijksbelasting, deels door hoofdelijke omslagen op billijken voet, volgens zekere grondslagen daar te stellen, schijnt vrij algemeen aan de wettelijke vereischten te kunnen worden voldaan.
In het voorbijgaan teekenen wij een protest aan, tegen hetgeen op bl. 50 te lezen staat, dat men de hoop zou mogen voeden, ‘dat de overtuiging meer veld zal winnen, dat de armenbedeeling aan kerkelijke en bijzondere liefdadigheid moet worden overgelaten.’ Ref. meent daaromtrent mede gerustelijk naar het jongst uitgekomen werkje van den Heer de bruyn kops (⋆) te mogen verwijzen.
Overigens is de zaak van de plaatselijke belastingen nog genoeg aan de orde van den dag, om dit geschrift aan de aandacht der belanghebbenden of belangstellenden te blijven aanbevelen.




Handboekje der Staathuishoudkunde, getrokken uit de geschriften van Jeremias Bentham, door Et. Dumont. Naar het Fransch. Met korte aanteekeningen van Mr. B.W.A.S. Sloet tot Oldhuis. Te Deventer, bij J. de Lange. 1851. In kl. 8vo. 127 bl. f :-90.

Voor den zeer geringen prijs van 90 cents zal menig beminnaar der Staatshuishoudkunde, of menig vriend of bewonderaar van bentham of van den Heer sloet, zich gaarne dit boekje aanschaffen, hetwelk, ofschoon geen volledig Handboek der Wetenschap zijnde, toch altijd eene betrekkelijke waarde heeft. Men leze wat de Heer sloet op bl. 113 er zelf van zegt: ‘Men moet hier...geene geleidelijke ontwikkeling van de Staathuishoudkundige beginselen verwachten; de zoogenaamde methode is aan de Engelsche Schrijvers over dit vak minder eigen; hij doet slechts grepen in de wetenschap, maar het zijn de grepen van de meesterhand. Wij weten niet uit welken

{==123==} {>>pagina-aanduiding<<}
leeftijd dit geschrift is (⋆); maar wij gissen, dat het handschrift opgesteld is in een tijd, toen de wetenschappelijke beoefening van de Staathuishoudkunde nog niet zoo ver gevorderd was, als op het eind zijns levens; of is het, dat groote genieën wel eens schijnbare kleinigheden voorbijzien, die dikwijls een bron van groote dwalingen kunnen worden, dat wij het een en ander in dit geschrift aantroffen, dat wij minder wetenschappelijk bevonden. Om dat te doen opmerken, en tevens om met enkele feiten de groote oeconomische waarheden, in dit geschrift vervat, op te helderen, voldoen wij aan het verzoek des uitgevers om hetzelve met eenige aanteekeningen te voorzien.’
Het boekje-zelve, 110 bladzijden groot, leest overigens alleraangenaamst; men ziet overal den ouden, denkenden on toch practischen Engelschman doorstralen; het is in populairen trant geschreven; het vordert geene inspanning, en effleureert eenige onderwerpen, meer dan het bedoelt ze te behandelen. Zoo zal men b.v. verbaasd staan, wanneer men over het nut en het schadelijke der broodzetting slechts deze woorden, maar waarin toch een diepen zin ligt, vindt: ‘De prijsstelling van het brood is alleen eene zaak van policie, die slechts goede gevolgen heeft, wanneer men dien naar den vrijen prijs der granen laat verschillen.’ bl. 40. - Klugtig is bentham's redenering over het huwelijk, bl. 49; maar in degelijkheid valt er wel wat op af te dingen.
De aanteekeningen van den Heer sloet, van bl. 111-125, verhoogen de waarde van dit werkje. Hij neemt hier ook de gelegenheid waar, om aan zijne bekende bezwaren tegen het Oost-Indisch kultuur-stelsel en de be-
{==124==} {>>pagina-aanduiding<<}
handeling der Javanen lucht te geven; om tegen het houden van Gezantschappen aan vreemde Hoven te ijveren; om op de gebreken van de Wetgeving op de Octrooijen voor uitvinding te wijzen; om de kapitalisten aan te sporen eene buitenplaats in de hooge Veluwe of in eene pittoresque streek van Overijssel aan te leggen, enz.
De vertaling uit het Fransch is doorgaans goed: er zijn echter enkele onduidelijkheden, als b.v. bl. 6: ‘De mensch, wien zich eenigerlei wijze laat bezigen om den rijkdom te vermeerderen’, in plaats van: ‘De mensch die op eenigerlei wijze den rijkdom wil vermeerderen’ enz.





De Fransche Omwonteling. Een geschiedkundig tafereel; door Thomas Carlyle. Naar het Engelsch en Hoogduitsch door F.F.W. Koch, Theol. Cand. Met eene voorrede van O.G. Heldring. In III Deelen. Te Maarssen, bij C. van Nederhasselt, Jr. In gr. 8vo. Eerste Deel, 2de en 3de Aflev. van bl. 80 tot 312; IIde Deel in 2 Aflev., 325 bl.; IIIde Deel in 3 Aflev., 318 bl. f 1-: de Aflev.

Dit in 1849 aangevangen, en eerst zeer onlangs voltooid werk, kan nu in zijn geheel overzien en beoordeeld worden. Uit het Naschrift van den Vertaler blijkt, dat ook hij van oordeel is, dat men met de geschiedenis die behandeld wordt, zeer vertrouwd moet zijn, om carlyle goed te verstaan. Dit wordt met de volgende woorden gezegd, die wij ons verpligt achten vooraf te laten gaan: ‘Toen ik in 1849 de taak aanvaard had, om carlyle's werk voor Nederlandsche lezers te vertolken, bleek het den Uitgever al ras, dat het werk, zoo als het nu is, voor het groote publiek minder toegankelijk zoude zijn; weshalve het zijne uitdrukkelijke begeerte was, dat sommige voor den minder ervaren geschiedkenner duistere plaatsen door aanteekeningen opgehelderd zouden worden. Hoezeer ik mij ook tegen een verlangen verzette, welks vervulling mij bij den deskundigen niet dan een medelijdenden glimlach, bij hem die er behoefte aan had, slechts het verwijt van karigheid zou hebben berokkend, mogt

{==125==} {>>pagina-aanduiding<<}
het mij echter niet dan te laat gelukken, den Uitgever in mijne overtuiging van het ongepaste van dergelijke ophelderingen te doen deelen. De lezer gelieve dus de reeds geplaatste cijfers als niet aanwezig, en mijne pogingen, om het eigenaardige van carlyle's stijl zoo getrouw mogelijk terug te geven-, met die toegeeflijkheid te beschouwen, waaraan zij zoo zeer behoefte hebben.’ - Wij ontveinzen het niet, dat wij bij het lezen van dat naschrift eene bittere teleurstelling ondervonden; wij hadden wel geene verklarende aanteekeningen van duistere plaatsen verwacht; maar wij hadden ons gevleid, dat men sommige zelfs nu nog zeer betwistbare of nog niet geheel aan het licht gebragte omstandigheden zoude hebben gestaafd of toegelicht, met hetgeen uit oorspronkelijke gedenkstukken of uit de schriften van uiteenloopende Schrijvers over dat tijdvak kon worden medegedeeld. Echter zijn wij 't met den verdienstelijken Vertaler daarin eens, dat men tot verklaring van het onderwerpelijk geschrift een geschiedverhaal van de voornaamste gebeurtenissen van dat tijdvak zou moeten leveren, even breedvoerig misschien als thiers of capefigue of mignet dat geleverd hebben. De Schrijver deelt toch geene andere denkbeelden mede, dan over daadzaken, die hij onderstelt dat den lezer bekend zijn; voor hem, die met het in Frankrijk en Europa op het laatst der vorige eeuw gebeurde, niet grootendeels bekend is, zal dit werk een wonderboek zijn, want hij zal er niet veel van begrijpen, en als hem de sleutel er van niet gegeven wordt, zal 't hem evenmin doenlijk zijn den gang der denkbeelden te volgen, als derzelver juistheid en gepastheid te beoordeelen.
Toen wij in No. XII der Vaderl. Letteroefeningen voor October 1849 verslag deden van de eerste aflevering van dit werk, hebben wij, zoo als nu blijkt, niet misgetast: over den stijl en de wijze van behandeling van het onderwerp behoeven wij dus verder niets te zeggen. Wij willen thans liever trachten een beknopt overzigt van het werk te geven; te meer omdat, naar het ons toeschijnt, zulk een werk voor geene afzonderlijke beschou-
{==126==} {>>pagina-aanduiding<<}
wingen vatbaar is, wijl alles in elkander grijpt. - In het Eerste Deel worden de daadzaken, die tot de omwenteling van 1789 hebben geleid, en door de inname der Bastille gevolgd werden, op des Schrijvers eigenaardige wijze, doch vrij geleidelijk behandeld. Hij verplaatst den lezer bij het ziek- en sterfbed van lodewijk XV, en bij diens geldelooze door verkwisting en weelde over en over met schulden bezwaarde nalatenschap, tot wier aanvaarding de goedhartige maar besluitelooze, voor zijne taak niet berekende lodewijk XVI geroepen werd; en schetst in krachtige vertoogen de handelingen van het Parlement, der Ministers en des Konings, de bijeenroeping der Staten-Generaal, met den lang miskenden derden Stand, die welhaast, door de omstandigheden geholpen, zich gelden deed, en de ziel werd van het verarmde, wanhopende, door den overmoedigen adel verachte en verguisde, en door eene verbasterde geestelijkheid verdrukte en uitgemergelde volk; welks gewapende opstand emdelijk de steeds nader en nader gekomen omwenteling deed stand grijpen en bevestigde. Met die gebeurtenis ontstond er een omkeer van begrippen, van regten, van zaken, die zich welhaast over alle volken van Europa uitstrekte, en, waar de geweldige stroom niet geleid maar afgedamd werd, tot schrikkelijke uitspattingen dreef - maar die ook veel voortreffelijks deed ontstaan; zoodat de vloed van denkbeelden, die, in zijne worsteling tegen de hinderpalen, eerst
alles omverwierp en vernielde, na het graven zijner bedding ook krachtvol zijne golven voortwentelde, en verlichting en gematigde vrijheid en welvaart voor alle standen der zamenleving met zich bragt.
In het Tweede Deel wordt het Fransche wereldtooneel geopend met het beruchte piekenfeest, het feest der verbroedering, de bezweering der nieuwe Constitutie, die haren naam aan dit boekdeel heeft gegeven. Verblindende en roerende plegtigheden, maar die niets hebben nagelaten dan treurige herinneringen aan gehuichelde gevoelens en beloften en eeden, die men reeds vooraf besloten had niet na te komen! Was het niet een gevolg

{==127==} {>>pagina-aanduiding<<}
daarvan, dat men niet begreep of niet wilde begrijpen, dat het stelsel van dwingelandij versleten was; dat met het aangematigde regt, van zijn ouden mantel van heiligheid ontdaan, nog wel te dreigen was, maar niet meer te overwinnen; dat de verguizing van den derden stand, door Adel en Geestelijkheid moest ophouden, wijl alles zijn uiterste grens had bereikt. Zóó werd datgene 't welk heilzaam had kunnen werken, indien 't van opregtheid en zuivere bedoelingen ware uitgegaan, integendeel de bron der opgevolgde ontzettende gebeurtenissen, welke door geen mirabeau of barnave bezworen; door geen bouilli belet; door geene ridderlijke maar aan een bepaald persoon verbonden trouw onschadelijk gemaakt konden worden. Daarvan getuigen de woelingen te Nancy, de geheime raadplegingen op de Tuilleriën, de verongelukie reis naar Varennes, en de zoo smadelijke terugvoering des gevlugten Konings naar zijn paleis, waar nu voor hem geene vrijheid meer te vinden was, en dat hij weldra voor de gevangenis in den Tempel moest verruilen. Wie hier melding vindt gemaakt van den optogt der volksmenigte, waarbij de schaduwkoning lodewijk XVI, in dat paleis zijner voorzaten, gedekt met de teekenen des oproers, drie uren lang het scheldend en dreigend gepeupel hem voorbij moest zien trekken, roept zich de dramatische beschrijving diens gruwels van den dichterlijken Staatkundige de lamartine in zijne Girondins voor den geest, en vult er het verhaal mede aan, door carlyle met groote maar scherpe trekken daarvan gegeven. Intusschen hebben de Girondijnen, en het Ministerie roland zich beroemd gemaakt. De mannen van talent en welsprekendheid, gematigd bij hoogen ernst in het behandelen der Staatsaangelegenheden, aangenaam en gekuischt in het gezellig verkeer zullen
zij niet alles vermogen: het bedreigde Koningschap redden; de onverjaarbare regten der Natie bevestigen; de oproeren dempen; de welvaart doen terugkeeren; de émigratie naar Coblentz onschadelijk maken, en brunswijk met zijne steeds dreigende benden bedwingen?! - Helaas, de magt ontbreekt hun tegenover het geweld; de zes

{==128==} {>>pagina-aanduiding<<}
honderd door barbaroux opöntbodene Marseillers kwamen op den 10 Augustus 1792, bij de sloping der Monarchie, in het bloed der trouwhartige Zwitsers, den val dier waarlijk groote mannen voorbereiden.
In het Derde Deel vindt men, hoewel mede slechts in vlugtige trekken, de laatste bedrijven van het groote treurspel herdacht, met al zijn jammer en rouw, met al zijne gruwelen. De moordtooneelen, tot opruiming van overvolle gevangenissen, van welke ieder de verantwoordelijkheid van zich afwerpt, en die plaats hebben onder het oog, immers ten aanhoore van het gevangen Koninklijk geslacht; het vormelijk beraadslagen voor het te houden regtsgeding over den gevallen Koning, dien de Girondijnen het leven niet konden redden; dat treffend regtsgeding-zelf, waar de ongelukkige lodewijk XVI zich moet laten verdedigen voor de vierschaar des volks, dat met ongeduld het ‘schuldig’ verbeidt, en over het tijdverlies mort, en reikhalst dat het lot des edelen Monarchs beslist, en zijn hoofd voor het mes der guillotine gevallen zal zijn: - dat alles vertoont zich als het voorspel van nog gruwzamer daden! De krijgskundige bekwaamheden van dumouriez leveren eenige verpoozing op; maar de honger en het geldgebrek; de halstarrige dweepende Staatkunde van het Jacobinismus, dat zelfs de Nationale Conventie, na de oplossing der Wetgevende Vergadering, beheerscht; de slagting der Girondijnen, en het ombrengen door beulshanden van marie antoinette, doen die wapenfeiten schier voorbijzien. Wat al verfoeijelijke kabalen, wat al berekende wreedheden om den triomf van dat naakte Jacobinismus, zoo mogelijk te verzekeren! En, helaas! het spaart jeugd noch deugd, schoonheid noch talenten; rigt zich een triomfzuil op in bloed, en schrijft alles de wet voor, met verguizing van alle godsdienstig en zedelijk gevoel: - het bloedgerigt is immer werkzaam, de moordwagens voeren immer nieuwe slagtoffers naar de guillotine; en danton, de mirabeau der lagere volksklasse, en zijne medestanders; ook de om hare schoonheid en begaafdheden beroemde Madame roland, wier geest en hart van
bloed afkeerig waren,

{==129==} {>>pagina-aanduiding<<}
vallen zoo wel onder het mes van sampson, als later robespierre en de saint-just. Wie der lezers bewondert niet met huivering de vastbeslotene charlotte corday, als zij den afschuwelijken marat nedervelt, en vraagt niet met smart: zal er dan geen einde aan dien toestand komen? Maar wie herkent ook niet in al de ramp en rouw over Frankrijk uitgestort, de bezolding der zonden van Vorst en Volk, wier maat reeds sedert eene reeks van jaren ten boorde toe was gevuld? Met de oplossing der Nationale Conventie en het kanonvuur van den jeugdigen napoleon buonaparte, in de straten van Parijs, bij eene vernieuwde poging tot herstel van het Jacobinismus, eindigt carlyle zijne beschouwing.
Het is iets vreemds, zoodanig eene beschouwing te lezen in des Schrijvers eigenaardigen, krachtigen stijl, door satirieke wendingen dikwerf scherp, maar soms ook duister, en omtrent zijne ware meening in twijfel latende. Men vindt hier overigens diepe blikken in het hart der voornaamste personen geworpen; een gemoedelijk onderzoek naar de oorzaken der zedelijke verdorvenheid van eenigen, der beginselloosheid van anderen, en van het volslagen gebrek aan godsdienstzin, waaraan toch later eene behoefte gevoeld wordt, die door geene vereering van de rede kan bevredigd worden.
Wij herhalen 't geen wij reeds vroeger hebben te kennen gegeven. Het werk van carlyle biedt een leerrijk overzigt aan van de voornaamste gebeurtenissen van dat altijd merkwaardig tijdperk, en het ware te wenschen, dat het ook in het Fransch wierde vertaald, en vooral in Frankrijk in veler handen kwame. Dáár vooral zou het menigeen nuttig kunnen zijn, bij het immer voortsmeulen van hartstogten, die omwenteling op omwenteling voortbrengen; waardoor ten laatste geheel Europa andermaal in vuur en vlammen kan worden gezet.

m. Dec. 1851.
m.v.





Reis door den Indischen Archipel, in het belang der Evangelische Zending, door L.J. van Rhijn, Afgevaardigde

{==130==} {>>pagina-aanduiding<<}
van het Nederlandsche Zendelinggenootschap. Met Platen en Kaarten. Uitgegeven ten voordeele van dat Genootschap. Te Rotterdam, bij M. Wijt en Zonen, Drukkers van het Nederlandsche Zendelinggenootschap. 1851. In gr. 8vo. XX en 655 bl., de Bijlagen 28 bl. f 7-:

(Vervolg van bl. 196, in den Jaarg. van 1850.)

Na lang opönthoud is eindelijk het reisverhaal van den voormaligen Inspekteur onzer Zendingsposten in den Oostindischen Archipel gelukkig voltooid. Ons verslag weder opvattende, vinden wij hem aan boord van een oorlogsschoener-brik, en beklagen hem op den vervelenden togt naar Menado, in het gezelschap van eenen niet aangenamen Kommandant. Doch gelijk zijn onderhoud ons onder het lezen niet verveeld heeft, zal ook, hopen wij, zijn verblijf op dien bodem niet vruchteloos zijn geweest. Moge hij den ruwen doch goedwilligen zeeman zijn onbedacht dagelijksch ‘gebed om verdoemenis’ voor goed afgeleerd en, daarentegen, de ‘bede om behoudenis’ in het hart gegrift hebben! Van rhijn besteed zijn tijd aan boord met ons de zeden en gebruiken der Alfaeren te schetsen, en een geschiedkundig overzigt te geven van den vroegeren staat der zending op Menado.
Met innig genoegen zal men het wedervaren en het gedrag van van rhijn in de Menehasse van Menado vernemen. Wij verblijden ons, dat zijn verblijf aldaar zegenvolle vruchten gedragen heeft. Wel is er veel, dat ons beschaamt, als wij van hem hooren, hoe het zedeloos gedrag der Europesche Christenen de uitbreiding van het Christendom belemmert. Dat is een droevige bevestiging van het somber woord, door een onzer Vertegenwoordigers in de Tweede Kamer uitgesproken: ‘Dat wij eerst ons-zelven bekeerden!’ - Waarom het niet beproefd? Maar dat dit nagelaten wordt, geeft ons nog het regt niet, en evenmin geeft Staatkundig belang ons het regt, om de verkondiging van de boodschap des heils in onze Oost-Indische bezittingen af te breken. Wij zullen die bezittingen door de verkondiging van het Evangelie

{==131==} {>>pagina-aanduiding<<}
niet verliezen, maar licht en beschaving zullen er grooter worden, naarmate hunnen volken 't talrijker en ijveriger zullen aannemen.
Het Zesde Hoofdstuk bevat het naïf verhaal van eenen zeetogt, die niet voorspoedig was, maar vruchtbaar werd door van rhijns leerzamen omgang met het scheepsvolk. Zijn historische blikken op Ambon zijn lezenswaardig. Men zal hem gewis ook dankbaar zijn voor de levensberigten, hoe kort dan ook, van de Ambonsche Zendelingen.
Nog welkomer zijn ons de mededeelingen betreffende de kweekschool voor inlandsche meesters op Ambon. Aan die heerlijke stichting heeft Nederland groote verpligting, en zij strekt den onvermoeiden roskott tot eene onverwelkelijke eer.
De reis naar Timor verlevendigt van rhijn door het mededeelen van de niet gunstige lotgevallen der Timorsche zending en van hare Zendelingen; en het verslag van zijn bezoek op de beide eilanden, Timor en Rotti, doet de hooge waarde der Christelijke zending aldaar levendig uitkomen,
Een geruimen tijd brengt de werkzame afgevaardigde op Java door, hetgeen hem in staat stelt voor zich-zelven ervaring op te doen, en aan anderen, zelfs aan de hoogst geplaatste personen nuttige wenken te geven. Wij achten den levendigen, vurigen man te hooger, om de kiesche bescheidenheid, waarmede hij wat ongunstig zou kunnen zijn voor personen, weet te verzwijgen of te bedekken, zoodat hij niemand kwetst of beleedigt. o Mogten zijne wenschen aangaande de Evangelisatie van Java verwezenlijkt worden! De stem die opwekt om haar te bevorderen, is nimmer zoo luide en krachtig opgegaan als thans.
Het slot is vol van het verlangen des reizigers naar het Vaderland, maar zelfs dat verlangen wordt geheiligd door de zucht, om geheel den terugtogt aan zijne zenning dienstbaar te maken. Belangrijk zijn de berigten van hetgeen te Singapore en op Ceilon tot uitbreiding van
J.H.
{==132==} {>>pagina-aanduiding<<}
het Christendom gedaan wordt. Wij beamen 't ten volle, als hij ten slotte zegt, dat hem alom sterk in het oog viel ‘hoe de heilige zending bij Engelschen en Schotten van allerlei kerkelijke gezindheid veel hooger en veel algemeener in eere staat, dan bij onze landgenooten in onze Indische bezittingen. ‘Ik heb - dus gaat hij voort - overal onder hen hoogere en lagere ambtenaren, officieren, regters, planters en kooplieden aangetroffen, die met belangstelling kennis namen van de Zending, die er hart voor hadden, die de Zendelingen krachtdadig ondersteunden en aanmoedigden, die er gaven en gebeden voor offerden. Dezulken zijn, ja, ook in Neérlands-Indië, maar zij zijn er zeer schaarsch. De meesten weten er niets van, en rekenen het ook niet der moeite waardig, om er iets van te weten te bekomen. Wel kunnen zij, desniettegenstaande uit de hoogte er over oordeelen en veroordeelen. Ach, wanneer zal dit anders en beter worden! Komen dan de Europeërs, de heeren en meesters aldaar, niet uit een Christenland, uit ons land, uit onze Christelijke familiën en scholen? Hebben zij ook niet, als eene der éérste beden, die om de komst van Gods Koningrijk leeren bidden? Of verliezen zij hun Christendom aan gene zijde der linie?’
De Heer van rhijn heeft zijne Zenders eere gedaan met de uitgave van dit reisverhaal. Het is een blijvend gedenkstuk voor het Nederlandsche Zendelinggenootschap.
Het spreekt van zelf, dat hij niet alle bijzonderheden kon en mogt openbaren; dit was hij alleen aan zijne lastgevers verpligt. Maar wat hij in zijn verhaal geeft is allezins geschikt en voldoende, om de betrekkingen, die wij, in het belang der Evangelisatie, met onze Oost-Indische bezittingen onderhouden, in een helder licht te plaatsen, en er in Nederland meerdere deelneming voor opte wekken.
Moge zijn gewigtige arbeid rijke vruchten dragen!

h.
j.h.s.





{==133==} {>>pagina-aanduiding<<}

Geschiedenis der Zaanlanden, door Jacob Honig, Jsz., Jr. II Deelen. Met Kaart en Platen. Te Zaandijk, bij J. Heynis, Tsz. 1849. In gr. 8vo. 823 bl. f 6-25.

Wie van Amsterdam eens naar den Helder moet, heeft eene geschikte gelegenheid tot een pleizierreisje, veel aangenamer dan langs het eentoonig Noord-Hollandsche Kanaal. Hij stappe aan de Nieuwe Stadsherberg aan boord van den Merkurius. Terwijl de trotsche stad van het IJ zich van lieverlede met de rookwolken harer nijverheid omsluijert, wordt aan den overkant meer en meer een woud van molenwieken zigtbaar, dat den vreemdeling steeds met verbazing vervult. Als men te Zaandam aan wal stapt, aldaar van de hooge sluis een blik werpt op de Achterzaan, gelooft men gaarne, dat napoleon, wiens trotsche geest de nederige hut van peter den Groote als een monument van Russische botheid minachtte, evenwel bij dat eigenaardig schoon gezigt uitriep: ‘sans-pareil!’ Op de ‘Zaanstroom’, die u verder brengt, voelt men zich te huis. Het personeel aan boord is gedienstig, beleefd, en de vaart is allerliefst en vol afwisseling. Maar wij zouden bijkans een Zaanlandsch reistoertje beschrijven, en zijn enkel geroepen om eene geschiedenis van die streek aan te kondigen. Dat die aankondiging zoo laat geschiedt ligt niet aan ons; doch het werk verliest er niet bij, wijl het eene blijvende waarde heeft.
De Schrijver heeft een nuttig en loffelijk werk verrigt met de geschiedenis van den Zaankant aaneengeschakeld en uitvoerig te beschrijven; want de meesten onzer landgenooten wisten er weinig anders van, dan dat te Zaandam het huisje van Czaar peter te zien is, en dat er vele molens en fabrijken zijn. Jammer, dat het boek niet méér inteekenaars buiten den Zaankant gevonden heeft. Men hecht tegenwoordig misschien wat al te veel aan geijkte namen. Als er een werk van hooggevierde mannen in het licht zal verschijnen, moet het om den naam des Schrijvers goed zijn. Dan windt de een den ander op,

{==134==} {>>pagina-aanduiding<<}
en ieder neemt het, en prijst het, zelfs ongelezen. Zoo toont men zijn goeden smaak; terwijl andere, zelfs uitmuntende werken geen ondersteuning vinden.
De Heer honig heeft van de bestaande bronnen een gepast gebruik gemaakt. Hij klimt met zijn onderzoek tot de vroegste tijden dier streken op, en geeft derzelver geschiedenis eer te uitvoerig dan te beknopt tot in het jaar 1845.
Met veel zorg heeft hij de geschiedenis in het tijdvak der Spaansche beroerte nagegaan, en wij stemmen in met zijn oordeel over sonoy. Sine ira et studio behandelt hij de verdeeldheden, welke de scheiding tusschen Oost- en Westzaandam heeft te voorschijn geroepen, die kerkelijk nog voortduurt. Levendig en aanschouwelijk is zijne voorstelling van peters verblijf te Zaandam, dat de Zaandammer niet ligt zal vergeten. Te regt mogt de Heer honig dit tafereel aldus besluiten: ‘Wij hebben peters verblijf aan de Zaan beschreven, en beschouwd hoe hij er leefde, wat hij er verrigtte; tevens hebben wij zijne betrekkingen met vele Zaanlanders uit verschillende bronnen doen kennen, en doen zien hoe vroegtijdig reeds personen uit onze streek in Rusland gevestigd waren, hoe belangrijk de handel was, die door peters' invloed, van hier op zijn magtig rijk gedreven werd, die de nijverheid ten top voerde en kapitalen deed winnen. En wat was het dat dit alles had doen gebeuren? Het was de rondheid, de trouw, de eenvoudigheid, de werkzaamheid der vaderen, die peter aantrok en boeide en aan de mannen hechtte, die zijn hart wisten te winnen, door hunne deugden, die zijne vriendschap verwierven, door hunne welwillendheid en onbekrompenheid, en die, door de begunstiging van peter in hunne zaken, de uitgezette kapitalen met verdubbelde renten zagen terugvloeijen. Het was een schoon tijdperk, dat wij doorliepen; de Zaan heeft geen bloeijender gekend. Maar mogt de tijdgenoot met een gerust hart zijne zaken nederleggen voor zijnen opvolger, die opvolger ondervond het, dat al het voordeelige uit peters verblijf, ten laatste na-
{==135==} {>>pagina-aanduiding<<}
deelig begon te
werken, want Rusland zelf werd mededingster, waar het vroeger voorzien moest worden. Wij kunnen ons echter in die gevolgen hier niet verdiepen, maar het doet het harte goed, dat eenmaal uit het verre Noorden een Vorst onder ons woonde; het verheft ons gevoel, dat hier de grond gelegd werd, die het magtige Noordsche rijk den Kolossus van Europa heeft doen worden.’
Dank zijn wij den Schrijver schuldig voor vele minder bekende of nog geheel onbekende bijzonderheden; ook van de ongelukkige dagen in April 1813; maar nog meer voor zijn naauwkeurige ontwikkeling van de opkomst en den bloei van den handel en de nijverheid in de Zaanlanden, welke hij ook met hun tegenwoordigen toestand vergelijkt.
Het werk is zeer onderhoudend en draagt alle blijken van waarheidsliefde en onpartijdigheid, die het goede openlegt, en 't kwade niet verzwijgt. De Zaankantenaars vooral kunnen tevreden zijn met deze geschiedenis, die belangrijker is, dan men, alvorens haar gelezen te hebben, zoude vermoeden.

Uitstapje te voet van Frankfort over Darmstadt naar Heidelberg, langs de geheele bergstraat. Door S.A.F. Te Utrecht, bij J.H. Siddré. 1851. In gr. 8vo. 176 bl. f 1-70.

Eene voetreis zoo als er meer zijn gemaakt, maar die dáárom nog niet behoefde beschreven en uitgegeven te worden. Men vindt hier weinig belangrijks, en het belangrijke is reeds van elders bekend. Er is ook niets in, dat bijzonder aantrekt of verrast; of 't moest dit zijn, dat de man, die uitgaat om zich in het leven te bewegen, het (bl. 16) een stuitend denkbeeld vindt, het stille verblijf des doods te verlaten, om zich weder in het gewoel der wereld te begeven. - Van een kluizenaar, die bon gré mal gré aan zijne kluis ontscheurd wordt,

{==136==} {>>pagina-aanduiding<<}
zouden wij 't best kunnen begrijpen; maar niet van eenen reiziger, die een pleiziertogtje gaat doen. - Wij zijn nooit te Heidelberg geweest; maar van onzen reiziger zouden wij haast vermoeden dat hij nooit te Kampen geweest is. ‘Ik vond,’ - zegt hij - ‘wat de ligging van Heidelberg betreft, geene vergelijking met eenige andere door mij bezochte stad, of het zou St. Jamestown, op St. Helena, moeten zijn, indien men zich, in plaats van eene ontzettend ruime baai, (n.b.!) eene rivier verbeeldt; of, meer nog, Kampen, aan den IJssel, wanneer men achter die stad (!!!) en aan deze zijde van de breede rivier, eene onafzienbare rij van hemelhooge bergen doet oprijzen, die aan derzelver voet niet meer ruimte laten, dan om eene zeer ondiepe stad, gelijk Kampen, te plaatsen.’ Wie Kampen kent, en de ligging dier stad vergelijkt met het wèl uitgevoerde plaatje, dat de ligging van Heidelberg allerliefst voorstelt, zal de vergelijking, daar is geen twijfel aan, ten zachtste genomen - mislukt vinden. Zoo kan men, behoudens allen eerbied voor de genoemde plaatsen, een kelder met een toren vergelijken; als eene sterke verbeelding het ontbrekende maar aanvult. Op bl. 65 ziet de Schrijver frederik den Derden aan voor frederik den Eersten: barbarossa. Waarschijnlijk is het eene drukfout. Vraagt men ons: of wij het werkje geheel afkeuren? Dat niet; het is niet onaangenaam geschreven, en ook niet onbelangrijk in zijne Antiquarisch-historische voorstelling van hetgeen Heidelberg merkwaardigs bevat. Maar de uitgave wordt dáárdoor alleen niet geregtvaardigd.




Uit het dagelijksche leven. Door H. Hoek. Uitgegeven ten voordeele der armen van de Hervormde Gemeente te Giethoorn. Te Schoonhoven, bij S.E. van Nooten. 1851. In post 8vo. XIV en 247 bl. f 1-40.

De Heer boek heeft wèl gedaan met deze verspreide

{==137==} {>>pagina-aanduiding<<}
verhaaltjes in éénen bundel ten voordeele van de armen te verzamelen. Men kent hem als een aangenaam verteller. Het eenvoudig, maar, ook uitwendig, bevallig boekje, met een aardig vignet, bevat vier verhalen, die wij met genoegen hebben gelezen. In het eerste worden de gevallen geschetst van een dienstmeisje, dat zich boven haren stand wil verheffen, in vernedering voor hare verkeerdheden boet, en ten slotte opgebeurd wordt uit haren val. Het tweede bevat die van eenen dronkaard, door hem-zelven beschreven; ofschoon niet vrij van eenige overdrijving, kan het buiten twijfel nut stichten, wanneer het gelezen wordt door dezulken, die zich aan den drank te buiten gaan. Mogen velen hunner er door tot inkeer en behoudenis gebragt worden! Het derde, eene fiks bewerkte karakterstudie, behaagt ons minder, doch alleen wijl het strekken moet om zekere rigting hatelijk voor te stellen. Wij kunnen dat niet goedkeuren. Het laatste en grootste verhaal is, naar ons gevoelen, het beste. De Schrijver legt daarin veel menschenkennis aan den dag, en werpt een diepen blik vooral in het vrouwelijk gemoed. Het viertal getuigt op nieuw, dat hij eene gelukkige gave bezit. Moge hij voortgaan die nuttig aan te wenden, en zijn weldadig oogmerk met de uitgave van dezen bundel bereikt worden.




Blenda van Kuhlen. (De Romaneske) van Emilie Flygare-Carlèn. Uit het Zweedsch vertaald door Mr. C.J. Zweerts. II Deelen. Te Amsterdam, bij C.F. Stemler. 1851. In gr. 8vo. 419 bl. f 4-:

Het verhaal beantwoordt volkomen aan den titel. De begaafde Schrijfster heeft hare heldin niet eene geoefende hand geteekend. Zij is romanesk, en omringd van personen, die, willens en onwillens, 't romaneske in haar levendig houden, en wordt ten slotte zeer romanesk van hare kwaal genezen. Hare moeder is eene goedhartige,

{==138==} {>>pagina-aanduiding<<}
ijdele en daarom zwakke vrouw; de type van zoo velen, die al hunne eer en heil in eenen adellijken stamboom stellen, al is het dan ook maar een verdorde tronk. De tante heeft een even goed hart, maar openbaart hare deugd in zeer scherpe vormen. Van dat ruwe is haar zoon patrik erfgenaam geworden en te gelijk van het goede, dat haar karakter siert. Neef johan, die als een dubbel persoon optreedt, speelt zijne rol meesterlijk. Al de karakters, in één woord, zijn vernuftig gedacht, fiks uitgewerkt, en goed volgehouden. Er is ook gang in de handeling, de nieuwsgierigheid blijft tot het einde gespannen, en de ontknooping behaagt.
De vertaling is goed; doch men vindt wel eens woorden aan wier burgerregt men twijfelt. Zoo zouden we b.v. wel lust hebben den Heer zweerts te vragen, wat het woord ‘verstemmen’ - bl. 154, reg. 2, van het Tweede Deel - in het Hollandsch beteekent?
Het werk is overigens zeer goed uitgevoerd.




De Wilmingtons, óf de kracht der beginselen; door de Schrijfster van: ‘Angela, Mont-Sorell, Emilia Wyndham,’ enz. Uit het Engelsch, door P. van Os. II Deelen. Te Sneek, bij van Druten en Bleeker. 1851. In gr. 8vo. 532 bl. f 5-50.

Deze karakterroman is der begaafde Schrijfster waardig, die er immer naar streeft alleen het ware, schoone en goede te bevorderen. Men zal hem met veel genoegen ten einde lezen, als men zich maar niet late afschrikken door de schijnbare langdradigheid van het begin; want ofschoon wij gelooven, dat de beschrijving der kinderjaren van henry en flavia, van george selwyn en caroline veel beknopter kon zijn, moet men toch bij dieper inzien, de verdienste harer uitvoerigheid erkennen, omdat de beginselen, die in deze personen werken, in hun eerst ontstaan worden opgespoord en

{==139==} {>>pagina-aanduiding<<}
gadegeslagen. Aldus heeft de lezer, wanneer hij niet met den stoomgang des ongedulds het boek doorvliegt, maar bedaard voortgaat, en wèl toeziet, aanleiding en gelegenheid, om den oorsprong, den voortgang en de uitwerking van uiteenloopende karakters op te merken, en er zijn voordeel mede te doen; te meer dewijl uit het rein gemoed dezer romandichteres geene gruwelen opwellen.
De goede Hertogin echter is een van de minst gelukkige karakters. Zij is goed uit zwakheid, en wij staan in twijfel of de Schrijfster dat zòò heeft gewild. Wilmington staat daar als een echt toonbeeld van loszinnigheid, weelde en verkwisting; verschrikkelijk drietal, dat den mensch, in wien 't heerschappij voert, tot onberekenbare dwaasheden en verkeerdheden brengt. De tweede gade des loszinnigen is eene ijdele vrouw, wier verstand het ongeluk van haren man verhaast. In craiglethorpe is de wraakzucht geschilderd, zoo als zij wrokt en wroet in den beklagenswaardige, die, vervreemd van God, alleen zich-zelven zoekt. Eerbied en achting boezemt de edele henry in; een voorbeeld van zelföp-offering, die liever met schande in den dood gaat, dan zijnen vader, hoe wèl verdiend ook, in het verderf te storten. Flavia, zijne gade, is eene beminnelijke, innig liefhebbende vrouw. Zijne zuster carolina is mede achtingwaardig, en hare moeder, de ziekelijke vrouw met edele beginsels, doch wil zonder magt, verdient medelijden.
Wij hebben deze karaktergalerij met genoegen doorwandelt. Het verhaal van de gebeurtenissen en handelingen van deze en andere optredende personaadjen is levendig, boeijend en natuurlijk.
De uitvoering verdient lof; maar de verwarring van het laatste blad des Eersten Deels is lastig.




Een drietal verhalen. Uitgegeven ten voordeele van het Nederlandsch Mettray op Rijsselt, bij Zutphen. Door

{==140==} {>>pagina-aanduiding<<}
J.F. van Binsbergen, Predikant te Schore. Te Schoonhoven, bij S.E. van Nooten. 1851. In post 8vo. XII en 196 bl. f 1-25.

Wie deze verhalen koopt draagt iets bij tot het bevestigen en uitbreiden van eene Instelling van liefdadigheid, en eert den waardigen Schrijver, die den dank van alle weldenkenden verdient, dat hij zijne pennevruchten daartoe dienstbaar maakt. Wij verzekeren den lezer, dat hetgeen hier wordt aangeboden, wèl geschikt is om harten te treffen en te behagen. De verhalen van den Heer binsbergen spreken tot het gemoed meer dan tot de verbeelding. Er is een zuiver Christelijke toon in het werkje. Alleen is de stijl niet vrij van eenige langwijligheid. Mogten wij den Eerwaarden Schrijver een raad geven, het zou deze zijn: wees beknopt. - De Schrijver behoeft ook niet voor het publiek te denken. Hij zal meer voldoen, naarmate hij meer gedachten bij den lezer opwekt.
Wij bevelen het werkje met nadruk aan.




Zoo gaat het in de kinderwereld. Leesboekje voor de hoogste afdeeling eener laagste klasse, door P. Best, Onderwijzer te Amsterdam. Eerste Stukje. Te Schiedam, bij H.A.M. Roelants. 1850. In kl. 8vo. 62 bl. f :-15.

De Heer best is als Schrijver voor de jeugd bekend. Er bestaan verschillende werkjes van zijne hand, die bijval vinden. Ook aan dit werkje zal die bijval niet ontbreken, wanneer de onderwijzers het niet in de laagste, maar in de middelste klasse der school gebruiken. Voor éérstbeginnenden achten wij den inhoud hier en daar iets te hoog.


{==141==} {>>pagina-aanduiding<<}

Boekbeschouwing.





Twaalftal Preken, uitgesproken te 's Gravenhage, door C.E. van Koetsveld. (1849-1851.) Te 's Gravenhage en Schoonhoven, bij K. Fuhri en S.E. van Nooten. 1851. In gr. 8vo. XVI en 571 bl. f 3-60.

De Eerw. van koetsveld begint de wèl geschrevene en hoogst belangrijke Voorrede voor dezen preekbundel, met de volgende woorden: ‘Het is zonderling, dat de Voorrede voor bijna de meeste in ons land uitgegevene preken, eene verontschuldiging van de uitgave is; gelijk dan ook de recensie daarvan meestal met eene klagt over die te ruime uitgave aanheft, en slechts als bij uitzondering de nu aangekondigde toelaat.’
Men houde het ons ten goede, wanneer wij al aanstonds tegen deze bewering opkomen. Het is zoo: zelden kwamen er tot dus ver leerredenen in het licht, zonder dat zij voorafgegaan werden door eene verontschuldiging der uitgave; maar evenmin als wij het aan eigenwaan wijten, dat ZEerw. dergelijke verontschuldiging niet voorop zendt; evenmin mogen wij toestemmen, dat zij bij anderen alléén zoude moeten strekken ter regtvaardiging der uitgave van een slecht boek, of dat zelfs een goed werk ze somtijds niet behoeven zoude.
Er is eene andere reden, welke menig leeraar noopt tot de uitgave van leerredenen, die hij anders wel geenszins het plan zoude gehad hebben het licht te doen zien; dezelfde namelijk, welke mede den Schrijver drong, ‘om, behalve het algemeene doel der uitgave, te voldoen aan den uitgedrukten wensch van velen in zijne tegenwoordige gemeente, om datgene, wat bij het hooren den meesten indruk op hen had gemaakt, of hun welligt nog niet helder genoeg was, nog eens te herlezen.’ (bl. xii).
Wat de klagt betreft, die, naar ZEerw. meening, in de recensie van preken, meestal over de te ruime

{==142==} {>>pagina-aanduiding<<}
uitgave daarvan wordt aangeheven: twijfelen wij zeer, of deze wel zóó algemeen zij, als ZEerw. schijnt te gelooven. Te regt mogen Recensenten soms een scherp oordeel uitspreken over preken, die beter ongedrukt waren gebleven; maar gelukkig zijn zij daartoe niet meestal genoodzaakt: veeleer is hun oordeel doorgaans gunstig, omdat de billijkheid vordert, èn op het algemeene doel te letten der uitgave, èn de redenen te waardeeren, waarom zij geschiedt. Wij voor ons beschouwen het als een afdoend bewijs, voor de blijvende Godsdienstige stemming onzes volks, dat het gaarne preken leest; en wij zouden het niet van ons geweten kunnen verkrijgen, door ongunstige recensiën die stemming eene andere rigting te geven; wèl te verstaan, zoo lang de uitkomende leerredenen het Evangelie van christus in zijnen milden geest ronddragen, als eene kracht Gods tot zaligheid, voor een iegelijk die gelooft.
Onze algeheele goedkeuring schenken wij aan de meening des Schrijvers, als hij zegt: dat de uitdrukking ‘modellen van kar sel-welsprekendheid’ hem altijd verdacht is voorgekomen, in zoo ver zij namelijk tot eene slaafsche navolging zouden worden misbruikt: en menig openbaar spreker zoude het gewis in de kunst van wél te spreken, en in het vermogen om op zijne hoorders te werken, verder gebragt hebben wanneer hij bij het bewaren van originaliteit, zich het goede in de modellen, die hij voor de beste hield, had eigen gemaakt, terwijl hij nu slechts een gebrekkig kopiïst, ook van de uitmuntendste voorbeelden geworden is.
De Eerw. koetsveld reikt ons, in zijne Voorrede, zelf den maatstaf, naar welken wij in het algemeen den inhoud zijner preken moeten beoordeelen. De vijf eerste geven ons een overzigt hoe hij, naar zijne overtuiging, en op zijne wijze het Evangelie van christus den zondaar predikt, als eene kracht Gods tot zaligheid, een iegelijk die gelooft. De drie volgende zijn gehouden bij het ontstaan, bij het woeden, en bij het ophouden der chotera. De negende en tiende preek wijst ons het vreedzaam en verzoenend standpunt aan, waarop de Schrijver in de

{==143==} {>>pagina-aanduiding<<}
verkondiging van het Evangelie staat, tegenover het exclusief beginsel van sommigen in onzen tijd. De twee laatste preken zijn een offer aan eene dierbare nagedachtenis. (bl. xii.)
Na deze algemeene opgave willen wij kortelijk de Leerredenen in het bijzonder nagaan, en met onze bescheidene aan- en opmerkingen vergezellen.
Eerste leerrede over joh. vii: 17. (Een godvruchtig gemoed, de eerste voorwaarde tot erkentenis der Goddelijkheid van het Christendom.) De Zaligmaker drukt hier uit: 1o. den toets Zijner leer; 2o. de vastheid Zijner Kerk; 3o. de rust Zijner geloovigen. Het eerste denkbeeld doet een blik slaan over het gebied der uitlegkunde; het tweede over dat der geschiedenis; het derde in het Christelijk gemoedsleven. Van harte beamen wij de opmerking op bl. 9: ‘De beschouwing van Bijbel-leer, Bijbelsche openbaring, en Evangelie, is merkelijk gewijzigd in onze dagen, en - niet zelden verward. Stelde men vroeger het Christendom zich voor als een afgerond stelsel van waarheden, op bovennatuurlijke wijze geopenbaard, en in den Bijbel, als Gods woord, ons geleerd; - onze tijd zou ligt in een ander uiterste vallen, en voor de daadzaak “de openbaring van God in Zijnen Zoon, door het Evangelie aangekondigd” het onderrigt in de schaduw stellen, ons gegeven door Hem, en in den naam van Hem, die in de wereld gekomen was, om der waarheid getuigenis te geven.’
Tweede leerrede: joh. viii: 34b. De slavernij der zonde. Om ons de rijke en krachtige beteekenis van het eenvoudige woord des Heeren te doen opmerken, worden wij eerst dáár verplaatst, waar het werd uitgesproken; voorts wordt de slavernij der zonde uit drieërlei oogpunten beschouwd; de zondaar toch bukt voor haren wil; hem knellen hare ketenen; hij sterft onder hare geeselslagen. Ten slotte wordt aangewezen, dat hier juist het Evangelie licht en veiligheid, redding en hope biedt. Met evenveel genoegen lazen wij deze leerrede, als de vorige, en woorden van wijsheid en waarheid behelst zij onder

{==144==} {>>pagina-aanduiding<<}
anderen tegen den vrijheidszwijmel, die zoo velen in onze dagen doet duizelen.
Derde leerrede: jac. i: 13-17. Oorsprong en voortgang der zonde in den mensch. Na eene belangrijke uitweiding over jacobus, dien de Schrijver, onzes inziens te regt, voor een halven broeder des Heeren houdt; en een kort betoog zijner overeenstemming met paulus: wordt eerst de oorsprong der zonde aangewezen uit ons geloof en geweten; dán haar voortgang geschetst; en eindelijk aangetoond, dat het Evangelie ons leert, de begeerlijkheid te bestrijden, de zonde te verzoenen, en den dood te vernietigen door eeuwig leven.
Wij vroegen ons-zelven bij de lezing van het eerste gedeelte, of de oorsprong der zonde wel uit den tekst is betoogd, en of, daar de Schrijver zich alléén bij het negative van dien oorsprong bepaalt, hij niet veeleer positief, volgens jacobus woorden, de begeerlijkheid had behooren aan te wijzen, als de moeder der zonde?
Zoude de uitdrukking, die wij bl. 69 lezen: ‘iedere waarheid wordt leugen door overdrfjving’, wel met grond kunnen verdedigd worden? Of is de waarheid in zich-zelf dan niet eeuwig en onveranderlijk?
Wij kunnen ons niet onthouden uit deze leerrede het volgende mede te deelen. ‘Zoo vinden wij de eenig mogelijke verklaring van den oorsprong der zonde in het misbruik van den vrijen wil; en in het voeden en voortplanten der zinnelijkheid, die haren prikkel reeds in den zuigeling verborgen houdt, en daarmede zoo wel lagere lusten scherpt, als hoogere begeerten verstompt. Maar hier staan wij nu ook aan den grenspaal van ons denkvermogen; ja, aan den rand van een bodemloozen afgrond. Die de eerste grondslagen van ons redelijk aanwezen opdelven, en onzen zedelijk vrijen wil naar de wetten der noodzakelijkheid oplossen wil, is den man gelijk, die het ontleedmes in een levend ligchaam zet; waar hij doortast is de adem gevloden, en de bron des levens die hij zocht, niet gevonden maar vernield.’ (bl. 77.)

{==145==} {>>pagina-aanduiding<<}

Naar Bom. xi: 32 wordt in de vierde leerrede het Godsplan met het gevallen menschdom overwogen, en de tekst beschouwd: als sleutel tot geheel de redenering van paulus; tot zijn diep inzigt in het Godsplan met eene zondige wereld; eindelijk ook tot de leiding Gods met een iegelijk onzer.
Met genoegen volgden wij den Eerw. koetsveld in de vlugtige, ofschoon daarom geenszins oppervlakkige beschouwing van het verband zijner tekstwoorden; en wij stemmen in met zijne meening, dat hier evenmin van eene onherroepelijke verkiezing tot eeuwige zaligheid wordt gesproken, als dat de eindelijke zaliging van allen er zou worden geleerd. Te regt is daarom zijne aanmerking, dat paulus alleen van het Godsbestuur over de volken der aarde spreekt. (bl. 101.) En hoe weinig de Apostel bij het woord: verkiezing, kan gedacht hebben aan hetgene later daarvan in het Theologisch systeem gemaakt is, blijkt het duidelijkst uit vs. 28, waar hij de Joden die nog vijanden waren aangaande (of ter zake van) het Evangelie, wegens de verkiezing, beminden noemt om der vaderen wil.
Adam en christus, de eerste en tweede mensch, is, naar Rom. v: 14b, het onderwerp der vijfde leerrede. De Evangelische leer omtrent de erfzonde, en de regtvaardiging van het zondig menschengeslacht, wordt derhalve hier behandeld. Daartoe worden de woorden des Apostels eerst in hun verband verklaard; in de tweede plaats wordt de oorsprong en de werking van het rijk der zonde en dat der geregtigheid overwogen, en dieper in het wezen en den zamenhang dezer dubbele heerschappij doorgedrongen; terwijl het derde deel de toepassing van het behandelde behelst op het Christelijk geloofsleven.
Wij twijfelen geenszins, of deze leerrede zal met ingenomenheid gelezen worden door allen, die Evangelisch onderwijs boven kerkelijke begrippen schatten; en zeer juist wordt aangemerkt, dat ook onze Catechismus nergens zegt, dat wij ‘in adam hebben gezondigd’, of ‘alleen om adams zonde worden veroordeeld: maar slechts, dat ‘in het paradijs onze natuur alzoo verdorven is, dat allen thans

{==146==} {>>pagina-aanduiding<<}
in zonde ontvangen en geboren worden.’ Ofschoon dan ook vader hellenbroek ter goeder trouwe moge verzekeren, dat adams zonde ons wordt toegerekend, wij gelooven van harte het tegendeel, omdat het Evangelie ons ten dezen aanzien redelijker, en daarom Gode waardiger leert denken.
De Schrijver meent, dat de juiste vertaling van ἑφ᾽ ᾡ bij Rom. v: 12 niet geheel zeker is, maar dat het waarschijnlijk toch gevoegelijk door: gelijk dan kan worden overgezet. Wij mogen dit niet toegeven: reeds de kant-teekening op onze Staten-overzetting heeft t.a.p.: ofte voor zoo veel, ofte omdatse allen gesondight hebben; en deze opvatting achten wij de eenig ware en door het Grieksche taalëigen gevorderd. Prof. van hengel schrijft daaromtrent in zijnen Comment. perp. in prioris pauli ad Cor. Ep. Cap. xv op vs. 22, pag. 94: ‘Similiter Rom. v: 12 mors, per adamum hunc mundum ingressa, ad omnes homines penetrasse dicitur, ἑφ᾽ ᾡ, id est, propterea quod omnes una cum adamo peccarunt.’
De zesde leerrede heeft, naar matth. xiv: 31, tot thema: petrus, de kleingeloovige; wij vinden uit de geschiedenis des Apostels kleingeloof, hier eerst geschetst, dàn bestraft, maar ook terstond daarop gered. Het tweede deel bevat de schets en bestraffing van ons klein geloof, bij de aanwijzing hoe het insgelijks gered en getroost wordt. Een schat van menschen-, wereld- en bijbelkennis bevat deze leerrede, die wij onder de uitmuntendsten in dezen bundel rangschikken.
Het thema der zevende leerrede: de vreugde der wanhoop, naar jes. xxii: 13b, vergel. met 1 Kon. xv: 32b, heeft ons minder bevallen; wij gelooven, dat het had behooren te zijn: de vreugde der goddelooze ligtzinnigheid. Na eene treffende, maar welligt eenigzins gezochte voorafspraak, worden het aanwezen, en de verschijnselen van de vreugde der wanhoop nagegaan; daalt men voorts af tot haren wortel, en klimt eindelijk op tot hare vrucht. Van het een en ander wordt naar tijds gelegenheid (onder het woeden der cholera) een hoog ernstig gebruik gemaakt. Of niet hier en daar met te sterke kleuren

{==147==} {>>pagina-aanduiding<<}
enkele tafereelen zijn geschetst, was eene vraag, die onwillekeurig onder het lezen bij ons opkwam. In de noot is, op bl. 202, eene drukfout; moet zijn: Hoofdst. ii: 1-20.
De achtste leerrede behandelt, volgens 1 Kon. xix: 9-13: De Goddelijke verschijning van elia op Horeb. Na de toelichting der geschiedenis wordt zij beschouwd als de beeldspraak der natuur, als de sleutel des O. Verbonds, en als de dageraad van het Evangelie. In de toepassing wordt aangewezen, dat wij in die geschiedenis ook nog het beeld van onzen tijd vinden. Er is wel niet aan te twijfelen, of de schoone ontwikkeling van het belangrijk onderwerp is met de meeste aandacht gehoord, gelijk zij met stichtelijk genoegen zal gelezen worden.
Stefanus. De Godsdienst die doodt; en de Godsdienst die sterven leert is, naar Handel. iii: 59, 60, het onderwerp der negende leerrede. Eerst wordt de geschiedenis toegelicht, dan in de steeniging van stefanus eene Godsdienst die doodt, en eene Godsdienst die sterven leert voorgesteld, en hieruit aanleiding genomen, om menig gepast woord voor onzen tijd te spreken. In weerwil van al het schoone en goede, dat ons onder de lezing roerde en trof, gelooven wij toch, dat deze aandoenlijke geschiedenis doelmatiger had kunnen behandeld worden, indien het thema ware geweest: De valsche en de ware Godsdienstijver.
De tiende leerrede behandelt, naar Handel. viii: 4, 5: Filippus. De Godsdienst die verdeelt, en de Godsdienst die hereenigt. De Eerw. koetsveld heeft zelf gevoeld, dat dit thema niet geheel in zijn tekst lag opgesloten; maar ‘hij wilde het onderwerp ruimer nemen, door niet alleen op filippus te zien, predikende in Samarië, maar ook op hen, die hem verdreven uit Samarie.’ Wij gelooven dat, als ZEerw. tot thema genomen had: de vervolging van het Evangelie, het middel tot zijne uitbreiding, hij geene minder noch ongepaster stof ter behandeling zoude hebben gekozen. Nu wordt in het eerste deel aangetoond, dat de raadselspreuk des Heeren (matth. x: 34-36) het onderscheidend kenmerk is geworden van

{==148==} {>>pagina-aanduiding<<}
de grondvesting der Christelijke Kerk; van de geschiedenis der wereld; en dus ook van den raad des Allerhoogste. In het tweede deel beschouwt men een ander Godsdienstig beginsel, dat te zamen bindt, en zelfs hereenigt wat gescheiden was, weder in die zelfde orde. Het practische gedeelte geeft ons wenken voor onzen tijd tot rust in het Godsbestuur; voor de gemeente tot vooruitgang in den echten geest van het Christendom; en voor ons hart, dat het wederkeere in zich-zelf, en beproeve wat beginsel ons aandrijft. Onzes erachtens had in het oog behooren gehouden te worden, dat de Heer in de aangehaalde plaats van mattheus, de meening der Joden weêrspreekt, die, uit jes. ii: 1-4, zich het Messias-rijk voorspiegelden als een gebied van enkele lijdelijke rust en vrede. De Verlosser doet hun veeleer gevoelen, dat Zijne leer aanleiding zoude geven tot tweedragt en vete: niet, omdat zulks in de beginselen lag der Godsdienst die Hij predikte, welke louter liefde en vrede ademde; maar uit hoofde der tegenkanting, welke zij zouden ondervinden van den kant der zonde en des ongeloofs. Wij twijfelen daarom zeer, of de Eerw. Schrijver de bedenkingen, die hij zijne hoorders doet opperen (bl. 290), wel genoegzaam hebbe opgelost, en of er in zijne redenering niet eenige verwarring plaats grijpe van Godsdienst en verkeerden Godsdienstijver.
De beide laatste leerredenen leveren twee schoone proeven op, hoe de leeraar zijne eigene huiselijke omstandigheden, dienstbaar kan maken aan het onderwijs, en de opbouwing zijner Gemeente.
De eerste heeft tot tekst: Deut. iii: 26b, en heschouwt het onverhoord gebed, in het voorbeeld van mozes. Uit drieërlei oogpunten wordt de tekst voorgesteld, als: het gebed van den boeteling, en daarop het antwoord der Goddelijke regtvaardigheid; vervolgens: als het gebed des grijsaards, en daartegen de beschikking der Goddelijke wijsheid; eindelijk: als het gebed der geloovigen, en daar tegenover den verborgen zegen der Goddelijke genade.
Ter navolging wordt in mozes bede opgemerkt: kinderlijke vrijmoedigheid, die hem tot bidden drijft; kin-
{==149==} {>>pagina-aanduiding<<}
derlijke onderwerping, die hem daarbij bezielt; en een kinderlijk volgen, waartoe hij daarvan opstaat, ook als zijn gebed niet wordt verhoord.
De tweede of laatste leerrede schetst ons, naar 1 Thess. iv: 13: Den Christelijken rouw. De droefheid zonder hoop, op de graven onzer ontslapenen leert men eerst kennen in ‘de anderen’ van welke paulus spreekt: de ongeloovigen van zijnen tijd; daarna in de gemeente te Thessalonika, waaraan hij schrijft; eindelijk in volgende eeuwen, waarvoor zijn woord is bewaard gebleven. In het tweede gedeelte worden wij bepaald bij: de onwankelbare hoop des Christens, die zijne droefheid bij de graven verzacht en heiligt. Om drie hoofdpunten beweegt zich de ontwikkeling hiervan: om de hoop der liefde, de hoop des geloofs, en het middelpunt des geloofs. Een woord over onze dooden, en een woord tot de levenden, sluit deze leerrede.
Minder juist achten wij de stelling, dat van oudsher uit de hoop der liefde, de leer der onsterfelijkheid zoude ontstaan zijn (bl. 357); maar vereenigen ons volkomen in hetgeen ons van den eenigen en houdbaren grond der hope des wederziens wordt medegedeeld; en wij danken den Eerw. Schrijver, dat hij aan het verzoek om de beide laatste leerredenen aan het algemeen mede te deelen, gehoor heeft willen geven.
En nu, na dit vlugtig overzigt, ons oordeel over dit predikwerk en de predikwijze des Eerw. Schrijvers. Wat het eerste betreft, zoo zal het reeds genoegzaam zijn gebleken, hoe hoog wij het schatten, en welken prijs wij er op stellen. De weinige aanmerkingen, die wij ons hebben veroorloofd, hadden wij, ja, kunnen vermeerderen, maar wij hielden ze liefst terug, gedachtig aan het bekende: ubi plura nitent etc. En wat 's mans predikwijze belangt, zoo kenmerkt zij zich bij de plannen, en de ontvouwing daarvan, in zoo vele wendingen en grepen, door zulk eene originaliteit, dat wij gaarne hem op zijn woord gelooven: ‘dat hij zich-zelven niet te beschuldigen heeft immer “naar model” gewerkt te hebben.’ (Voorr., bl. xi.) Populair, woordenrijk en beeldrijk is zijne

{==150==} {>>pagina-aanduiding<<}
voordragt, en, waar het onderwerp zulks medebrengt, in het hart grijpend, schilderachtig-verheven. Men voelt overal, dat hij zijne stof meester is, ze overal con amore behandelt, uit het hart tot het hart spreekt, en ruim zoo veel ‘Leeraar’ als ‘Redenaar’ is. Wat wonder, dat hij wèl spreekt, en zijne hoorders boeit! Wij herhalen dus, wat wij reeds gezegd hebben: dat wij met veel genoegen, en tot eigene stichting zijne leerredenen hebben gelezen, en verlangen, dat zij door meerdere mogen achtervolgd worden, waarop ons trouwens in de Voorrede hope gegeven wordt. Spare de Heer der Kerke dezen Zijn dienaar nog lang tot heil der Christelijke Gemeente van ons Vaderland in het algemeen, en van de 's Gravenhaagsche in het bijzonder; en stelle Hij hem door Zijnen Geest in staat. om zelfstandig en vrij het Evangelie des kruises te blijven prediken, gelijk het alleen zonder menschelijke wijsheid, eene kracht van boven, tot onze opvoeding voor den hemel kan zijn!

h.
c.w.p.





Godgeleerd Nederland. Biographisch Woordenboek van Nederlandsche Godgeleerden. Door B. Glasius, Predikant te Geertruidenberg. Aftev. I-III. Te 's Hertogenbosch, bij Gebr. Muller. 1851. In gr. 8vo. 480 bl. f 5-40.

Schetsen en Beelden uit de Nederlandsche Hervormingsgeschiedenis. Door en bij dezelfden. 1851. In gr. 8vo. 228 bl. f 2-20.

Sedert lang was de Eerw. glasius bekend als een onvermoeid onderzoeker van, en verdienstelijk Schrijver over de Kerkelijke geschiedenis, inzonderheid die van ons Vaderland. Boven velen had hij dus de voorstudie (gelijk de Duitschers haar noemen), die noodig is tot het op touw zetten van een werk, als het eerst opgegevene, dat zich niet ten doel stelde ‘van allen té spreken, die ooit op het gebied der godgeleerde wetenschappen in ons Vaderland hebben gewerkt’, maar zich ‘hoofdzakelijk

{==151==} {>>pagina-aanduiding<<}
zal bepalen tot hen, die zich daarop in hunnen tijd bijzonder verdienstelijk hebben gemaakt.’ Deze onderscheiding, hoe noodig ook om zich in het algemeen ten regel te stellen, maakt in de toepassing dikwijls de keuze tusschen opnemen of weglaten niet gemakkelijker. ‘Bijzondere verdienstelijkheid’ is een kenmerk, welks beoordeeling meest afhangt van de subjectiviteit des Schrijvers. Er zijn namen, omtrent welke ten deze geen verschil is of kan zijn; wij noemen slechts clarisse, erasmus en anderen; maar of b.v. balthasar bekker eene plaats verdiene onder de ‘verdienstelijke’ Godgeleerden, hangt alleen daarvan af, hoe men zijne stellingen beoordeelt, en het is gevaarlijk, van dat oordeel te laten afhangen, of men iemand al dan niet zal vermelden. Wij hebben dan ook in den loop van het werk, voor zoover het is uitgegeven (tot fijne (paschier de)), niet kunnen ontdekken, dat glasius partij gekozen hebbe en zich door die keus laat besturen; het werk heeft dus niets van de eenzijdigheid, die de voorrede zou kunnen doen vreezen; want dat bilderdijk is overgeslagen, zal wel een bloot verzuim zijn. Met dat al zou glasius zich duidelijker hebben uitgedrukt, indien hij in plaats van ‘die zich in hunnen tijd hebben verdienstelijk gemaakt’ had geschreven: ‘die op dit gebied naam hebben gemaakt.’ Dat het opnemen of voorbijgaan zich niet overal bepaald laat verdedigen, ligt in den aard der zaak; ieder, die ooit een alphabetisch werk heeft uitgegeven, weet dat bij ondervinding, en zeer te regt schreef Mr. s. de wind (⋆): ‘Doch wij hebben altijd onze redenen gehad, waarom wij dezen opnamen, genen weglieten, en vertrouwen, dat
niemand van elk bijzonder geval daaromtrent eene breedvoerige verantwoording van eenen Schrijver vorderen zal.’
Intusschen geeft ons juist het werk, waaruit wij deze aanhaling doen, aanleiding tot de vraag: of het wel eene gelukkige keuze zij, de biographie en bibliographie der Nederlandsche Godgeleerden alphabetisch te behandelen?

{==152==} {>>pagina-aanduiding<<}
Wij betwijfelen het, en houden het er voor, dat, behoudens beter oordeel, de chronologische orde in vele opzigten de voorkeur hadde verdiend. Die voorkeur grondt zich op de volgende bedenkingen:
Vooreerst, dat de Schrijver minder gevaar loopt om namen over te slaan, die hij naderhand in een, altijd ongevallig, bijvoegsel moet aanvullen, gelijk de beoordeelaars in andere tijdschriften er dan ook reeds eenigen genoemd hebben, van welke glasius waarschijnlijk niet zou verzuimd hebben melding te maken, indien hij tijdvak voor tijdvak hadde kunnen ‘einstudiren’ tot dit zijn werk.
Ten tweede. Het is in een woordenboek als dit, er niet zoozeer om te doen, wanneer iemand geboren, met wie gehuwd, waar predikant of professor, waar overleden zij, maar om hem in zijne eigenaardige vorming, rigting en werking als Godgeleerde voor te stellen. Hiertoe moet men hem beoordeelen naar en beschouwen in het licht van zijnen leeftijd. Il faut juger les auteurs d'après leur dates. Zonder dat kan men niet leveren wat men belooft, en oordeelt - loopt ten minste gevaar van te oordeelen - onjuist en onbillijk. Wij leggen dit gebrek aan glasius niet ten laste; integendeel zijn wij hem de getuigenis schuldig, dat hij er zich over het geheel van heeft weten vrij te houden. Maar wanneer een persoon geheel geïsoleerd staat tusschen iemand die misschien honderd jaren vroeger en eenen die even zoo lang later in een ander Kerkgenootschap werkzaam was; kan het niet anders dan dat hij òf in algemeenheden blijve hangen, òf zich genoodzaakt zie, gedurig in herhalingen te vallen ten opzigte van geest en rigting des tijds, en wat dies meer zij? Glasius moest dit al spoedig gevoelen, en dat hij het gevoeld heeft blijkt uit zijne opmerkingen, dat het eene of andere punt in de levensbeschrijving van dezen of genen reeds is ter sprake gebragt. Hij had zich en den lezer dat ongerief kunnen besparen, indien hij zijn werk in tijdvakken hadde afgedeeld, zoo als zij door veranderde rigting in de theologische denkwijze en literatuur gescheiden worden; in-
{==153==} {>>pagina-aanduiding<<}
dien hij telkens - niet eene kleine Kerkgeschiedenis, maar een beknopt overzigt van den gang der theologische wetenschap en literatuur - had voorop gezet en daarna zijne Schrijvers afzonderlijk behandeld. Hij had dan het voordeel gehad van zijne personen in hunne gansche omgeving te doen optreden, en van zelf zouden zijne biographiën het oogpunt hebben vaster gehouden, waaruit zij hier moeten geleverd
worden. Met behulp van een eenvoudig register had hij dan
Ten vierde al de voordeelen gehad van een ‘biographisch woordenboek’, ten behoeve van hen die slechts één enkel artikel ten bepaalden gebruike willen naslaan.
Doch wij geven hier geenen raad, in welken vorm eene beeldengalerij van Nederlandsche Godgeleerden best wierde aangelegd; het werk is nu in alphabetischen vorm en gang, en wij hebben te letten op deszelfs inhoud.
Wijttenbach moet in een zijner kleine schriften aan Philologen, die eenen klassieken auteur willen uitgeven, geraden hebben, vooraf de vragen te beantwoorden: of de Auteur de moeite eener uitgave waardig zij - of er reeds eene goede uitgave van besta - of de Philoloog voor de voorgenomene uitgave berekend zij. Wij willen dezen raad van wijttenbach nu eens toepassen op de uitgave van een Biographisch en Bibliographisch overzigt van Nederlandsche Godgeleerden. Dan kan er, wat het eerste betreft, wel geen verschil over wezen of het onderwerp is de behandeling ten volle waardig. Nederland, in geene wetenschap bijna immer achterlijk, heeft ook starren van de allereerste grootte aan zijnen hemel zien schitteren. Als acceet heeft thomas à kempis al zijne tijdgenooten in roem overleefd. Als voorbereider der Hervorming heeft agricola eenen Europeschen naam. Erasmus moge misschien ruim zooveel als Letterkundige dan als Theoloog beroemd zijn, - als uitlegger der Heilige Schriften verdient hij nog te worden geraadpleegd. Geen volk heeft getrouwer Bijbelvertaling dan die wij aan onze Vaderlandsche Godgeleerden verschuldigd zijn. Huig de groot, dilettant - maar welk een! - overschaduwt in exegetischen roem bijna alle mannen van het vak. Om

{==154==} {>>pagina-aanduiding<<}
venema en vitringa te hooren, kwamen er uit alle oorden van Europa naar Franeker...Doch wat behoeven wij ons Vaderland te roemen als ten allen tijde eenen allergelukkigsten zetel der Theologische wetenschap? Men behoort de Oratie nog niet vergeten te zijn, met welke Prof. bouman in 1823 zijn ambt te Utrecht aanvaardde (⋆), en niemand is zulk een vreemdeling in Nederlands letterkundigen roem, dat hij eene goede uiteenzetting van de verdiensten der Vaderlandsche Godgeleerden eenen nutteloozen of overtolligen arbeid rekenen zou.
Wat het tweede punt aangaat: het ontbreekt ons nog aan eene historia theologice et theologorum in ons land, die aan de eischen der wetenschap beantwoordt. Maar gesteld al, zij bestond; was zij dan nog wat het voor ons liggend werk bedoelt? In geenen deele. Men zou zich zeer vergissen, wanneer men meende, dat glasius, over Godgeleerde Nederlanders (†) schrijvende, ook enkel voor dezulken de pen hadde opgevat. Toch niet! Hetgeen hij levert is een boek ook voor beschaafde Christenen in het algemeen. De letterkundige geschiedenis heeft er veel verpligting door gekregen aan den Schrijver. De opgewekte zucht voor familie-geschiedenis en geslacht-rekening zal hem dikwijls dank weten voor zijne narigten. De bibliograaph kan het werk niet missen, en de onderhoudende wijze, waarop over vele punten van Kerkelijke geschiedenis en historie der letterkundige of wetenschappelijke ontwikkeling van onze Natie ge-
{==155==} {>>pagina-aanduiding<<}
sproken wordt, maakt het boek voor vele en velerlei lezers zelfs eene aangename
letterkundige uitspanning, terwijl de beschaafde stijl en het behagelijk voorkomen van het werk, ons althans de erkentenis afdwingen, dat er inderdaad (behoudens onze vroegere aanmerking op het alphabetische) in eene ‘bestaande behoefte’ ook nog op eene hoogere wijze door voorzien is, dan indien die woorden de gewone prospectus-beteekenis hadden. In 't kort: het werk geeft iets, dat nog niet bestond, en echter zeer waardig is te bestaan.
Wij komen tot het derde, of de Schrijver tegen zijne taak zij opgewassen? 't Ware onzen waardigen medebroeder glasius eene onverdiende onbeleefdheid aangedaan, zoo wij met een lantaarntje wilden gaan zoeken, of er ook mannen in den lande zijn, die misschien boven hem berekend zijn voor het schrijven van zulk een werk. Hij-zelf zou zeker de eerste zijn om er te noemen; maar die vergelijking zou eerst dàn ophouden onheusch te zij, wanneer glasius nevens die anderen eenen arheid voortzette, dien hij nu alléén ondernam.
Alléén ondernam - doch niet alléén voortzet. Wij vernamen met genoegen, dat hem, naarmate zijn werk vordert en bekender wordt, meerdere en meerdere bronnen toevloeijen. Dat genoegen zal gansch onvermengd zijn, wanneer wij in 't vervolg mogen bespeuren, dat zulks het gewone gevolg niet heeft gehad - uitlokken tot een afdalen tot beuzelingen, die in den oorspronkelijken aanleg des werks niet lagen; maar aldus ‘veranlasst’ werden, 't zij door zucht om niets wat men weet onvermeld te laten, 't zij door overmatige beleefdheid voor de openaars der bronnen. Doch klein is onze vreeze hiervoor, als wij bemerken, dat het werk inderdaad hoe langer zoo beter wordt en de juistheid van blik en scherpte der omtrekken het in de derde aflevering vrij wat winnen van de eerste. Het ‘fabricando fabri fimus’ laat zich ook hierin niet miskennen, en daar de Schrijver, onvermoeid navorscher als hij is, ook zoo kennelijk toont, mate te verstaan, en het ‘est modus in rebus sunt certi denique fines’ vóór zijne schrijftafel te hebben staan,

{==156==} {>>pagina-aanduiding<<}
durven wij deze gelegenheid gerust te baat nemen om allen die deze bladen zullen zien, met al den aandrang van liefde tot de wetenschap uit te noodigen, om door mededeelingen en berigten eenen arbeid te helpen volmaken, waarvan het resultaat evenzeer eene eervolle plaats verdient in het boekenrekje van den beschaafden man, als in de bibliotheek van den eigenlijken theoloog.
Lang genoeg is onze recensie, en toch daalden we nog niet af tot bijzonderheden. Ditmaal durven wij er ook geene plaats voor vragen. Er is ook nog gelegenheid om bij de volgende afleveringen op dit belangrijk werk terug te komen. Dit zij nog gezegd: het werk wordt zoo goed uitgevoerd als het verdient. Trouwens, dat zijn wij van den soliden winkel der Uitgevers gewoon.
Wij hebben ons zóó lang met het Woordenboek opgehouden, dat de Schetsen en Beelden slechts kort kunnen worden aangemeld. glasius betrad hier het gladde ijs ‘eener losser en vrijer behandeling van de geschiedenis.’ Met andere woorden: hij gaf acht schetsen van gebeurtenissen of beelden van personen uit den tijd der Hervorming in ‘luchtige omtrekken.’ Aanvankelijk vonden wij er wel iets stijfs in, en sporen van ongeoefendheid des Schrijvers in de romantieke inkleeding. Maar bij nadere studie bevonden wij, dat vele uitdrukkingen van contemporains letterlijk waren overgenomen en goed te pas gebragt. Het boek leest aangenaam, en is eene hoogst aanprijzenswaardige bijdrage tot de - anders in gehalte arme, ofschoon in getal rijke - keuze voor leesgezelschappen en leesbibliotheken. Geen van beiden zal zich de aanschaffing beklagen.
v.o.





Godsdienstig Handboek voor den Zeeman, door J.C. Kindermann, V.D.M. Te Utrecht, bij W.H. van Heyningen. 1851. In gr. 8vo. XII en 519 bl. f 2-60.

De zeemansstand verdient de oplettendheid en zorg van ieder wien het volksgeluk ter harte gaat. De zeevaart

{==157==} {>>pagina-aanduiding<<}
heeft eeuwen lang milde bronnen van welvaart en rijkdom doen vloeijen in ons Land, door de Natuur niet kwistig met voorregten bedeeld. Zouden dan zij, die hunne krachten van geest en ligchaam aan dien tak van volkswelvaart toewijden, niet de belangstelling wekken van hen, die de voordeelen trekken, welke zij aanvoeren en te huis blijven?
Zaagt gij wel eens uit het Nieuwe Diep een schip uitzeilen? Wat gewaarwordingen en aandoeningen, die zich van den wal naar boord en van boord naar den wal, zelfs zonder electro-magnetischen draad, mededeelen, worden door de zwellende zeilen in beweging gebragt. Begluur eens de moeder dáár, die aan dat bovenraam den majestuens voortglijdenden bodem naoogt, wier tranen zoo vele gebeden zijn voor haar kind, op zijne eerste reis naar Oost-Indië. Op den dijk staat een vader het drijvend kasteel na te staren. Zijn hart is vol. ‘God! bewaar mijn zoon!’ bidt hij, en gaat zwijgend naar huis. Hebt gij wel eens gelezen in het hart der mannen en knapen, die van boord hunne blikken werpen naar den wal. Zie, daar wuift er een uit het wand met zijn doek. Het is een groet aan al wat hij lief heeft, zoo als een zeeman dien brengt, sprakeloos maar welsprekend.
Er zijn er die den neus optrekken voor een zeeman, omdat hij er wat bar uitziet en zulke ruwe handen heeft; maar met fluweelen vingeren wordt de boeg niet gedreven over het onstuimig golvenveld. Die forsche knaap, met dat wilde haar om het hoofd, laat hem naar zee gaan, en er zal een zeeman uit groeijen, die 't gevaar zijn broeder noemt, en een vrolijk lied zingt, al gaat het niet alles voor het lapje. - Doch de zeeman heeft zoo'n ruw hart. Heeft hij ook een ruw hart, als hij zijn zuur verdiend maandgeld in een armbos stopt, of zich laat opligten door bedriegers, die zich arm veinzen; of als hij zijne arme moeder den laatsten Willemskop in de hand drukt, en zich weder laat aanmonsteren? Gewis, het leven op zee is anders dan op het land, en velen doen er hunnen stand, even als die aan den wal leven, schande aan. Maar omdat de zeeman meer dan

{==158==} {>>pagina-aanduiding<<}
iemand anders aanleiding tot ruwheid en verwildering heeft, verdient hij te meer en te eer onze zorg voor de vorming en besturing van zijn gemoed. Hij is niet slechts onze natuurgenoot, onze medeburger, maar hij is ook Christen, onze broeder als kind van God, die met ons de groote levenszee bevaart. Het is dus goed hem een kompas in de hand te geven, waarmede hij op de haven der eeuwigheid kan aanstevenen. Dit hebben vele Nederlanders gedaan. Hunne namen zijn bekend. De Heer kindermann, digt aan het IJ geboren, en zelf bijkans zeeman geworden, heeft zijne krachten beproefd om den zeeman een Handboek te leveren, dat hem tot heiliging van hart en wandel opleidt, dat hem zeeman laat blijven, maar Christen doet worden.
Vorm en inhoud bevelen zich beiden gunstig aan. Het boek is regt voor den zeeman geschreven, zoo als dit in onzen tijd inderdaad eene behoefte is. Tegenwoordig toch is het niet enkel de vreemdeling of de lagere stand, die net roode of gestreepte hemd aantrekt, niet weinigen van deftige afkomst gaan het zeegat uit. Onder hen, half beschaafd, kunstmatig verlicht door lectuur van den dag, ontdekt men niet zelden eene neiging tot den heerschenden smaak, om de Voorzienigheid buiten boord te houden, den Heere christus te miskennen, Gods Woord te minachten en de godsdienst overbodig te houden. De Heer kindermann neemt hier eene gelukkige proef om dit kwaad te stuiten, door de bron er van te dempen. Het zijn vooral de jonge lieden, dien men dit boek in handen moet geven, maar menig stuurman en kapitein mogen óók met dit boek in de hand nog wel eens opzien naar het licht, dat uit de openbaring van genade in christus opgaat.
De Heer kindermann heeft zijn werk gegoten in den vorm van gesprekken, bijkans allen aan boord gehouden, gedurende eene Oost-Indische reis. Het personeel, dat hij sprekende invoert, getuigt van zijnen goeden smaak. Het is de stuurman en niet de kapitein, die de eerste rol heeft. Slechts nu en dan doet zich de gezagvoerder uit het heilige der heiligen zien. Ware de kapitein de hoofd-
{==159==} {>>pagina-aanduiding<<}
persoon geweest, dan zou het onderhoud onnatuurlijk of zelfs onwaar zijn geworden. Geen onderwerp dat in behandeling komt of het neemt in en boeit door belangrijkheid. De gang van het gesprek is levendig en leidt tot het doel. Geene Jeremiaden, die de zeeman toch niet aanneemt, vermoeijen het oor; geene strafpredikatiën, die hij met een luchtig mutsje afwijst, gaan te loor, maar alles dient ter zake, wat de zeeman wel hooren wil. Dit is daaraan te danken, dat de Heer kindermann zich aan boord gevoelde, dacht en schreef zoo als hij het volk vóór en achter de mast beluisterde. Dit is het geniale, dat het werk als uit de oogen kijkt. Aan de wetenschappelijke vorming en het diep doordenken van den Auteur mag men dank weten het diep en ver ingrijpen der gesprekken, vooral in den mond van Stuurman zeegers. Deze man verdiende wel eens gehoord te worden in eenen anderen kring van menschen, die zich vrij wat meer verlicht en beschaafd dan een stuurman houden, maar van zulk eenen wel mogten leeren wat ootmoed, geloof, hoop en liefde beteekenen.
Het boek bevat zeven-en-twintig Hoofdstukken. De vier eerste handelen, bij wijze van Inleiding, over de geschiedenis, de schaduwzijde en de lichtzijde, benevens de uitwerkselen der zeevaart, over het geoorloofde en het vereischte van het zeemansberoep. De overigen, op enkele na, in den vorm van gesprekken, loopen over ongeloof en twijfeling, de Godsdienst, Gods grootheid; over de waarde, kracht en invloed des Bijbels; over onze behoefte aan christus en het geloof in Hem; over onsterfelijkheid en vergelding; over onze pligten jegens God, christus, ons-zelven en den naasten enz. enz. Achteraan zijn eenige gebeden gevoegd.
Het gesprek wordt nergens mat of eentoonig. Daarvoor zijn de onderwepen te levendig, en telkens gegrepen uit toestanden of voorvallen aan boord, die de woordvoerders steeds in spanning houden. Het spreekt van zelf, dat Stuurman zeegers den palm der overwinning moet wegdragen: doch de schepper van deze groep heeft

{==160==} {>>pagina-aanduiding<<}
zijne partij niet weerloos overgeleverd, en het is slechts enkele malen gebeurd, dat wij dachten: die van dam geeft wat te ligt of te spoedig toe. De Heer kindermann heeft wijs gehandeld met al wat aan boord laag, gemeen en onrein kan gevonden worden buiten behandeling te houden. Ruwe, onzedelijke tooneelen en tafereelen prikkelen wel, maar verbeteren niet. Het is hem goed gelukt eene type te geven van een geloovigen en ongeloovigen, van een vromen en loszinnigen zeeman, en de middelen, die hij aanwendt, om den ongeloovige tot geloof te bewegen, den loszinnige tot ernst te stemmen, zijn gepast, omdat hij den mensch heeft gezien, en beoordeelt zoo als hij is, en hem te regt wijst, zoo als een zeeman zich dit laat doen.
Wij zouden wel wenschen, dat ieder reeder, die er prijs op stelt, dat zijn volk aan boord een goed stuk spek of vleesch in den mond steekt, ook eenige exemplaren onder den scheepsvoorraad medegave, om den zeeman in de gelegenheid te stellen zich ook te voeden met spijze die niet vergaat. Het is geen boek dat als een preek kan voorgelezen worden, maar ieder kan er zich uit stichten. Eene goede zondags-lectuur. Waarom zijn er zoo vele gezagvoerders, die aan boord geen zondag kennen? Reeders! weet het, dat de meeste orde en geschiktheid heerscht, waar de kapitein een voorbeeld geeft van godsdienstigen zin! Jongelingen! leest en volgt dit Handboek, en gij zult stuurlieden worden als Stuurman zeegens, en, ook als gij het gezag zelf voert, een voorbeeld voor uw volk zijn.
Wij zijn hoog ingenomen met dit Handboek. Men vrage ons niet: of wij in alles de zienswijze van den Schrijver deelen? Maar vraagt men ons: of wij het er voor houden, dat de zeeman, die dit boek leest, beter zal worden, indien hij ter harte neemt wat hier wordt voorgehouden en aangedrongen - dan antwoorden wij hartgrondig: ja.

h.
j.h.s.





{==161==} {>>pagina-aanduiding<<}

De Staatsregelingen in Europa, sedert 1848. Eene bijdrage tot de kennis van het hedendaagsche Staatsregt. Door Iz. J. Lion, Stenograaph bij de Kamers der Staten-Generaal. Eerste Stuk. Te 's Gravenhage, bij H.C. Susan, C.H.z. 1852. In gr. 8vo. IV en 126 bl. f 1-40.

Op zich-zelven moge het een onvruchtbare arbeid schijnen, eenige nieuwe Staatsregelingen, die in den regel in het Fransch of Duitsch gedrukt, en dus voor den beschaafden Nederlander gemakkelijk leesbaar zijn, in het Nederduitsch te vertolken. Men zal echter dit oppervlakkig oordeel terugnemen na eene meer zorgvuldige kennismaking met het werk van den Heer lion. Hij geeft niet slechts de vertaling der Staatsregelingen; maar hij stelt vóórop eene korte geschiedenis der Staats-instellingen van ieder volk, en voegt bij de vertaling vele belangrijke aanteekeningen, die een overzigt aanbieden van de Staatkundige gesteldheid, van de uitvoering nagaan bij organieke Wetten aan de Staatsregelingen-zelve gegeven, en de naauwkeurige bekendheid met de nieuwe regerings-vormen en instellingen-zelve bevorderen. Met regt kon hij dus zijn werk eene bijdrage noemen tot de kennis van het hedendaagsche Staatsregt, en aan den Minister van Binnenlandsche Zaken opdragen. Een werk als dit mag in de boekerij van geenen geschiedkundige of beoefenaar van het Staatsregt ontbreken; en de lezing en overweging daarvan zal reeds voor de Academische jongelingschap veelzins nuttig kunnen zijn.
Dit Eerste Stuk geeft, na eene belangrijke Inleiding van 20 bladzijden, de vertaling der Staatsregeling van het Zwitsersche Bondgenootschap, op den 12 September 1848 afgekondigd, bl. 21-60, met talrijke aanteekeningen; voorts, bl. 61-89, eene Inleiding op de Fransche Staatsregeling van 4 November 1848, en die Staatsregeling-zelve met vele aanteekeningen, bl. 90-126. Hier kon de Schrijver gelukkig juist de uitgave van zijn werk afbreken, om er nog in 't eerstvolgende stuk de geoctroijeerde Constitutie van 14 Januarij 1852, bij te voe-
{==162==} {>>pagina-aanduiding<<}
gen. Het is te vreezen, dat, in den veelbewogen tijd waarin wij leven, het hem nog wel meer gebeuren zal, dat hij, meenende de nieuwste Constitutie vermeld te hebben, door eene nieuwere worde verrast: althans wordt op dit oogenblik in 't Zuiden van Europa weder het een en ander daartoe voobereid.
Wij eindigen met lof en aanbeveling en de uitdrukking van den wensch, dat het werk weldra compleet moge zijn en lang compleet moge blijven.




De Russische Schuld. Bedenkingen tegen de Conventie van 30/18 Augustus 1850. Door Mr. G.W. Vreede. Te Amsterdam, bij J.F. Schleijer. 1851. In gr. 8vo. 72 bl. f :-70.

De Schrijver van deze brochure, over het veel besproken onderwerp der Russische vorderingen, heeft met warmte zich van zijne taak gekweten. Hij stelde zich ten doel de noodzakelijkheid te betoogen der verwerping van het Wets-ontwerp tot verhooging der Staatsbegrooting van 1850 met f 1,518,750, voor achterstallig aandeel in de Russische Schuld. Dat Wets-ontwerp wordt door den Schrijver bestreden op grond dat Nederland niet verder verpligt is tot betaling dan uiterlijk 18 Februarij 1831, toen willem I de 24 Artikelen aannam. Een aanbod daartoe strekkende, is, naar zijn gevoelen, het eenige wat aan de waardigheid van Nederland past. Bij zijne redeneringen ten betooge van een en ander, wordt het tegenwoordige Ministerie, dat het bewuste Wets-ontwerp voordroeg, niet gespaard, maar integendeel tamelijk scherp over den hekel gehaald. Daarentegen heeft de Schrijver naauwelijks lofs genoeg voor wijlen den Minister onder willem I, den Heer verstolk van soelen, wiens verstandige en voorzigtige Diplomatie hemelhoog geprezen wordt.
Wij kunnen den geleerden Schrijver in alle zijne argumenten, meestal uit authentieke diplomatische stukken geput, waardoor zeker deze brochure belangrijk mag

{==163==} {>>pagina-aanduiding<<}
genoemd worden, niet volgen. Een beslissend oordeel in deze zaak uit te spreken, willen wij evenmin.
Alleen kwam het ons voor, dat het motief, waardoor de tegenwoordige Minister van Buitenlandsche Zaken tot het aanbieden van het Wets-ontwerp gebragt werd, niet voldoende wederlegd is, - de verklaringen namelijk door den Minister verstolk op den 4 Junij en 10 September 1851 afgegeven aan den Russischen Gezant, waarbij hij bepaaldelijk de Nederlandsche schatkist heeft erkend als debitrice van een voorschot door de Russische gedaan. Die erkenning ligt tot grondslag van de Russische vordering, en is zij waarachtig, is zij gegrond, zoo als naauwlijks valt te betwijfelen, waar blijft dan die hooggeroemde voorzigtigheid, die fijne diplomatische kennis van den Minister verstolk? Is dan niet veeleer het geen hij in deze zaak heeft verrigt, de oorzaak van de tegenwoordige, zeker hoogst onaangename vordering?
Zoo de Staten-Generaal vermeenen mogen het Wetsontwerp te moeten afstemmen, dan hopen wij voor de eer van Nederland, dat zij meer solide argumenten zal aanvoeren, dan de hooggeleerde Schrijver in deze overigens zoo keurig geschrevene en con amore hewerkte brochure aan de hand geeft. (⋆)
b.

De Revolutie, hare oorzaken, gevolgen en geneesmiddelen; geschreven voor hoogere en lagere standen, door S.C. Kapff, Deken te Herrenberg in Wurtemberg. Als bekroonde Prijsverhandeling uitgegeven door het Centrale Committe voor de binnenlandsche Zending van de Duitsche Evangelische Kerk. Uit het Hoogduitsch. Te Amsterdam, bij J.C. Spijker, Az. 1851. In kl. 8vo. 204 bl. f :-90.

Wij kunnen best begrijpen, dat een Godsdienstig Ge-
{==164==} {>>pagina-aanduiding<<}
nootschap, hetwelk de innere Mission, dat is, eene zorgvuldige en getrouwe Evangelie- en zede-prediking onder alle, bijzonder onder de mindere standen, met getrouwheid voorstaat, in Junij 1849 in het hart van het veel bewogen Duitschland eene Prijsvraag heeft uitgeschreven, met het doel om een nuttig geschrift uit te lokken, waarbij, van een Evangelisch-Christelijk standpunt, met vermijding van Staatkundige partijklenr, de algemeene vragen van den dag in helder licht moesten worden gesteld, ‘om den geest van zedelijke verwarring tegen te gaan, die, naar den inhoud der dagbladen, met betrekking tot de grondslagen van het maatschappelijk leven gebleken was de heerschende te zijn.’ Wij kunnen ook best begrijpen, dat de benoemde Commissie van onderzoek het antwoord van den Deken kapff als het beste van de twee-en-dertig ingekomen stukken - maar zeker toch niet geheel aan het doel beantwoordende - den tweeden (niet den eersten) prijs heeft waardig gekeurd. Maar wij kunnen niet begrijpen, welk heil men er in gezien heeft dit, werkje voor ons Land en voor onze Natie juist woord voor woord le vertolken; immers had men dit met een geest des onderscheids moeten doen: weglatende wat geheel Duitsch, aanvullende wat Nederlandsch was. Het boekje-zelf getuigt van eenen vromen zin, van de beste bedoelingen, maar ook van zekere bekrompenheid en gebrek aan algemeene, vooral ook aan Staathuishoudkundige kennis. Wil men van het laatste een bewijs, zie dan slechts bl. 21 en volgg, waar, onder deren, als oorzaken van toenemende armoede genoemd worden: het afschaffen der gilden; te veel vrijheid in de nijverheid: gebrek aan belasting op eenige takken van nijverheid, enz. Ongepast komt ons voor de mededeeling van het godslasterend lied van Duitsche Communisten, bl. 131, hetwelk, zelfs
niet om het afschuwelijke er van aan te toonen, gedrukt moest zijn.
Wil men overigens eene proeve van de Evangelisch-Christelijke rigting, waarin dit boekje geschreven is? men zie b.v. bl. 148 en volgg., waarvan wij ten besluite het volgende overnemen: ‘Ook zal men tot de overtui-
{==165==} {>>pagina-aanduiding<<}
ging gekomen zijn, dat er iets gewigtigers bestaat dan het twisten over geloofsstellingen, over de hooge waarde van de eene gezindheid boven de andere, over de vormen van bestuur. Eene gezonde geloofsleer is noodzakelijk; en hoe meer die volgens den Bijbel is, des te beter, en hoe meer door wetenschap en kerkelijke overeenstemming bevestigd, des te verblijdender; maar het moet het hoofddoel van elke leer zijn, om het leven beter en gelukkiger te maken. Eene levendige vroomheid, die zich in de getrouwe vervulling van iedere pligt kenmerkt, is beter dan dorre orthodoxie. Bij alle regtzinnigheid ontbreekt het dikwijls aan het ware geloof, dat namelijk, hetwelk werkzaam is door de liefde, hetwelk al wat slecht en laag is wederstaat, elke edele, onbaatzuchtige bedoeling daarentegen aankweekt.....Dat moesten zoowel Lutherschen en Gereformeerden, als Evangelieschen en Katholijken bedenken. Eer zij hunne twistpunten over leer en kerk beslisten, moesten zij er naar streven om hunne leerstellingen, zoo naauwkeurig mogelijk, naar het Woord van God in te rigten, en ze dan met alle middelen, die de Christelijke liefde en de Christelijke wijsheid aan de hand geven, levendig werkende onder het volk in te voeren, ten einde het te vormen naar de grondstellingen van het praktische en levendige Christendom, welks hoogste doel algemeene menschenliefde en volmaking van alle menschen naar het beeld van God is.’
Onder de middelen ter bestrijding van revolutie en armoede zijn dan ook die, welke uit een Christelijk oogpunt door den Schrijver worden voorgedragen, wel de meest en best uitgewerkte.





Het Heilige Land, of mededeelingen uit eene reis naar het Oosten, gedaan in de jaren 1849 en 1850, in gezelschap van Hare Koninklijke Hoogheid de Prinses Marianne der Nederlanden, door G.H. van Senden, Theol. Doctor enz. Eerste Deel. Te Gorinchem, bij J. Noor-
{==166==} {>>pagina-aanduiding<<}
duyn en Zoon. 1851. In gr. 8vo. XXXVI en 386 bl. f 3-:

Met diepen weemoed nemen wij dit boek in handen. De hand die het geschreven heeft is reeds verstijfd; de mond zwijgt, die de wonderen Gods zoo welsprekend verkondigde; het hart klopt niet meer, dat gloeide voor de eer zijns Goddelijken Zenders, wiens wieg en graf hij bezoeken mogt. De waardige van senden is reeds naar een beter land dan het Heilige Land verplaatst. Noodigde eene aardsche Vorstin hem uit om haar gids en raadsman te zijn op de gewijde plekken, waar de Engelenzang werd gehoord; waar de Vorst des levens uitriep: ‘Het is volbragt.’ en waar de Seraf verkondigde: ‘Hij is opgestaan!’ zijn Heer en Heiland heeft hem opgeroepen naar het Jeruzalem niet met handen gebouwd, en welks grenzeloozen omtrek meer heerlijks bevat, dan de Thabor, de Sion en de Olijfberg kunnen aanbieden.
Wij gevoelen, niet geroepen te zijn om eene eerzuil voor den beroemden man te stichten, en laten dat aan bevoegder hand, aan begaafder pen over; maar wij wijden zijnen persoon onze dierbare herinnering, en zijner vriendschap een warmen traan, en spreken hier den wensch uit, dat zijne voormalige kweekelingen hem op zijn graf een gedenkteeken mogen oprigten, zijner waardig.
Hoe ontroerde het geheele Land op het kort maar zoo veel omvattend berigt der dagbladen: ‘van senden is overleden!’ De schrik deed het blad, waarin wij die treurige mare gedrukt zagen, aan onze handen ontvallen. Nog kort te voren hadden wij eenen brief vol hartelijkheid en vriendschap van hem ontvangen, waarin hij er van gewaagde, dat wij het laatst in het Vaderland hem het ‘vaarwel!’ hadden toegeroepen, en betuigde, dikwijls op de reize aan onze laatste ontmoeting te hebben gedacht. Ook ons blijft de ure onvergetelijk, die wij aan boord van de stoomboot met hem en de Koninklijke Vorstin mogten doorbrengen. Welk een hemel lag er

{==167==} {>>pagina-aanduiding<<}
op het gelaat des waardigen mans, en sprak uit zijn bewogen gemoed, nu hij zijnen wensch, den wensch van zijn leven, zoo als hij bij herhaling zeide, der vervulling nabij zag. Het scheen ons uit den toon en gang van zijn gesprek, vooral toen wij te zamen alleen aan de haven op en neder wandelden, alsof hij geene andere toekomst meer had dan het Heilige Land, en alsof geheel zijn leven, aanzijn en werk zich daarin stonden op te lossen. - Helaas, die toekomst, waarin het verlangde heden een verleden werd en tot de geschiedenis overging, is ook spoedig - naar ons kortzigtig oordeel te spoedig - afgesneden.
Hoe groot was het algemeen verlangen naar zijne terugkomst! Nederland had met een Nationaal regt, hoewel in geen wetboek beschreven, beslag op zijne wijsheid en begaafdheid gelegd. Men wachtte, ja, men eischtte van den man, die als Wijsgeer, Geschiedkundige, Natuurkenner en Dichter de: ‘Alpenrozen’ in ons Vaderland had overgeplant, dat hij, met betrekking tot zijne Oostersche reis, in één persoon, voor Nederland zou wezen wat de lamartine voor Frankrijk, schubert voor Duitschland, robinson voor Engeland is geweest. Stoute eisch voorwaar! Van senden had moeds genoeg dien 't hoofd te bieden, wijl hij de kracht bezat er aan te beantwoorden.
Terwijl zijn ligchaam in den gloed van het warme Morgenland - zoo als hij ons schreef - vertroeteld van de reize uitrustte, om aan onze koude en vochtige atmosfeer weder te gewennen, ontplooide zijn adelaarsgeest zijne vleugelen, en toonde aan zijne verbeelding nogmaals al de gewijde tooneelen, welke zijn voet zoo rusteloos betreden had. Maar de engel des doods raakte hem aan toen hij de pen naauwelijks had opgenomen, om aan den wensch en den eisch des Vaderlands te voldoen, en - schier al de schat zijner waarnemingen zonk met hem in het donkere graf.
Toen van senden, in de helft van September l.l., ons eenige voorwerpen uit Palestina (thans een dierbaar aandenken en kostbare erfenis) ten geschenke zond, deelde

{==168==} {>>pagina-aanduiding<<}
hij ons mede, tot de voltooijing van het vierde blad des Tweeden Deels genaderd te zijn, en de hoop te voeden, dat Deel nog in den loop van 1851 in het licht te kunnen geven. Hoe weemoedig klaagde hij ons, over zoo veel geest en hart belemmerends dat hem in den weg trad. Van senden heeft veel verdriet geleden. Die veel weten en grootsche werken uitvoeren zijn niet altijd de gelukkigsten. Hem is nu de last ontnomen; hun, wier verwachting zoo zeer gespannen was, rest de teleurstelling bij de smart. Daar ligt het Eerste Deel voor ons, als het voetstuk van een majestueuzen dom, welks bouwmeester gevallen is. Beoordeelen kunnen wij het niet, want de voorwaarden die er regt toe gaven ontbreken. Wat er verder op dit voetstuk zal worden opgetrokken; zullen wij als winst begroeten; maar het is de arbeid van den pelgrim niet meer alleen. Hopen wij, dat zijne hand ons nog de heilige stad zal binnen leiden.
Het plan van van senden was stout, doch de aanvang van het werk waarborgde eene gelukkige uitvoering, hoe moeijelijk en gewaagd het zij: dichterlijke vormen met wetenschappelijke zaken te verbinden, gelijk hem in de ‘Alpenrozen’ zoo meesterlijk is gelukt. - Mogen zijne erfgenamen het vervolg dier rozen in het Tyroolsche, wanneer 't uitgegeven kan worden, aan het publiek niet onthouden! - Van senden wilde niet alleen verhalen wat hem was wedervaren, maar ook wat het Land is, 't welk hij gezien heeft, en dat het schouwtooneel is geweest van de heerlijke wonderen des Hoogsten, en de wieg en bakermat der Europesche verlichting en beschaving; het Land waarheen tienduizenden met zielsverlangen hunne schreden rigten, en dat welligt eene toekomst te gemoet gaat, waarvan alleen de door hooger geest bezielde Dichter iets in het heilig licht der verrukking ziet doorschemeren. Hij wilde het Heilige Land, met zijnen grond en met zijne bewoners, zoo als het was en is, en zoo als hij het na veeljarige, diep doordachte studie, in zijnen alomvattenden geest opgenomen en nu met zijne oogen aanschouwd had, wedergeven. Daarom had bij ook zonder eenige aanmatiging het regt

{==169==} {>>pagina-aanduiding<<}
van te zeggen, dat men niet in staat zou zijn over zijn werk te oordeelen, eer het voltooid was. Uit dien hoofde verdienen zij ook minder gehoord te worden, die, welligt een romantich tafereel, geschakeerd met avonturen, waar of verdicht, verwachtende, bij de lezing van dit deel, dat hier en daar inspanning vordert en tot het verstand spreekt, zich min of meer teleurgesteld achten. Indien het oordeel derzulken iets beteekende, zou het ontslapen des Schrijvers ook daarom smartelijk vallen, dewijl hij niet meer in staat is de uitspraken der voorbarigheid te beschamen. Wij voor ons zouden welligt, indien de waardige Schrijver nog leefde, ons alleen veroorloofd hebben een paar bescheidene vragen te doen, die wij nu terughouden, en volbrengen onze taak nu door eenvoudig den inhoud van dit Eerste Deel kortelijk op te geven.
Het Eerste en Tweede Hoofdstuk: ‘De woestijnreis’, is voor een groot gedeelte eene reize op het papier, waarbij het verlies alleen is aan de zijde van den ontslapene; want de voorstelling is hoogst aanschouwelijk. Wij raden den bezitters van het Dagboek van fisk, die de woestijn is doorgetrokken, om bij het lezen van diens werk het werk van onzen van senden te raadplegen en te vergelijken. Beiden helderen elkander op. Maar vooral sla de lezer de gedenkstukken open van den man Gods, mozes, en hij zal zich verkwikken bij het licht, dat van senden werpt over de togten van Israël in en door de woestijn.
Bijkans op elke bladzijde verrassen ons de scherpzinnige opmerkingen des veel geoefenden mans, die te hoogere waarde hebben, omdat ze geene geestige invallen van het oogenblik, maar de uitkomsten van langdurig en gezet onderzoek zijn. Geen plek zoo dor of hij geeft er een geschiedkundig leven aan. Zoo zien wij gebeurtenissen van eeuwen op enkele punten zamengedrongen en tevens uit de natuurlijke geschiedenis, wonderverschijnselen, niet weggeredeneerd, maar opgehelderd. Men leze b.v. zijne aanmerking over het Manna en de kwakkels, en oordeele. Van zijn vernust - al moeten

{==170==} {>>pagina-aanduiding<<}
wij het ook voor eene bloote veronderstelling houden, gelijk van senden het niet hooger wil laten gelden - geeft hij eene proef, als hij de berigten van herodotus met de begrippen, die jozef bij de priesters aankweekte, in verband brengt. Laat ons den waardigen man-zelven eens hooren:
‘Ik zag de ruïnen bij Matariëh; ik weet zij zijn geene andere dan die van Heliopolis. Deze stad ken ik door herodotus, den vader der ongewijde geschiedenis; ik ken haar ook door mozes, den vader der gewijde historie. De eerstgenoemde vertoefde er langen tijd. Intusschen, het is opmerkelijk, dat hij geene beschrijving geeft, noch van de stad, noch van hare heiligdommen, - hij, die anders zoo gaarne en veel verhaalt! - Alleenlijk en als in het voorbijgaan berigt hij, dat men daar jaarlijks een groot feest viert ter eere van de zon. - Was het eene belofte van geheimhouding, die zijne tong boeide, of sloot de eerbied hem de lippen, of bestond er nog eene andere reden? Althans, terwijl hij zegt, dat de priesters van Heliopolis gehouden worden voor de meest verlichte van het geheele land, voegt hij er iets zeer opmerkelijks bij. Hij verklaart, dat hij zich wel zal wachten, de geheimen mede te deelen, die ze hem hebben toevertrouwd, terwijl hij goddelijke dingen van hen leerde. - En welke goddelijke dingen mogen het geweest zijn, die herodotus juist daar leerde, en die hij niet waagde te verraden aan het volk?
Ik neem mozes ter hand. Ook hij spreekt van deze stad, maar hij vermeldt haar onder haren eigenlijken Egyptischen naam. De verheffing van jozef verhaald hebbende, deelt hij eenen maatregel van den farao mede, die strekken moest, om zijnen gunsteling steun te doen vinden bij de aanzienlijke en magtige priesterkaste des lands. Hij gaf hem asnath de dochter van potifera, den priester van On ter vrouwe. (⋆) Dat On is geene andere plaats, dan het Heliopolis der Grieken, de zelfde, op welker overblijfselen ik mij thans bevind. - Hier verrijst jozef voor mijnen geest. De schoonste dag zijns

{==171==} {>>pagina-aanduiding<<}
levens is aan de kimmen gebroken. Reeds heeft de Liefde haren geurigen bloemenkrans geslingerd door de schakels van de góuden keten, die farao hing om jozefs hals. Maar ook de Trouw is nu toegetreden. De hand, waaraan de zegelring van den Koning schittert, neemt zij, en aan den vinger des begunstigden steekt zij den ring, het schoone teeken en pand van de eeuwigheid der verbindtenis. - Wanneer en waar heeft ooit de mond kunnen gesloten blijven, terwijl het hart overliep? En kan een jozef dan zijn gevoel weêrhouden in oogenblikken, welke die zijn der geheele ontknooping van de raadsels zijns levens? Bewogen in bewondering en dank jegens Hem, dien hij zoo gaarne roemt als den hoogen Beschikker van zijn lot (⋆), geeft hij getuigenis van zijnen God. Voor den alleenheerscher van Egypte van Hem, als den Beschikker van alles en niet zonder gevolg gesproken hebbende (†), zwijgt hij van Hem niet, zijnde bij den priester van On. En van nu zie ik hem dikwerf, waar, voor de tent van jakob, in de woning van potifera, de bekoorlijkheid van een ouderlijk dak hem voor het eerst is wedergegeven. Terwijl hij zijne zonen opkweekt in de vereering van den éénigen, waren God (§), blijft hij ook te On de tolk zijner heilige overtuiging. Sprekende in bezielde taal van den Vader der lichten, die de zon aan den hemel gesteld heeft, hoort hem de weetgierige priesterschaar. Hoe heeft zij in het binnenste haars heiligdoms te On deze hoogere
Godskennis weggelegd, - is zij ook in de toen volgende eeuwen door haar gekweekt, en, als geheime leer, zorgvuldig bewaakt tot op de dagen van herodotus? Zoude dus de éénheid van den Allerhoogsten, den Schepper en Heer aller dingen, die wetenschap van het goddelijke geweest zijn, welke herodotus bedoelt? Dan begrijp ik, dat hij eenen sluijer er over werpen moest. Opnemen mogt hij haar niet, terwijl hij schreef voor zijne Grieken, een volk, dat de

{==172==} {>>pagina-aanduiding<<}
veelheid der goden, met de tempels voor hen, met de beelden van hen dagelijks vermenigvuldigde.’
Het Derde Hoofdstuk bevat schatten van litteratuur over de pelgrimstogten naar het Heilige Land. Wijsgeerig en menschkundig gaat des Schrijvers blik over den oorsprong, aard en strekking der bedevaarten. Hij geeft een volledig overzigt van de bedevaarten der Christenen, zoo als zij met de vierde eeuw in gebruik kwamen, onder voorgang eener vrome Christin, de moeder van den Grooten konstantijn, die het Heilige Land met kerken, kloosters en altaren als zoo vele gedenksteenen van haar dankbaar gemoed bedekte; zoo als zij vervolgens talrijker werden voortgezet, door de Mohamedanen belemmerd, doch door het zwaard beschermd: zoo als zij, sedert de laatste veste der kruisvaarders bezweken was, aan het kwijnen geraakten, doch in latere eeuw nieuw voedsel vonden, terwijl zij in onzen tijd eene eigenaardige rigting nemen. Onder het lezen kwam het ons voor, of de wetenschap zich met het geloof verzoenen zal op de plek waar voor het hoogmoedig Paradijs-weten verzoening is aangebragt. De wetenschap kan in de spheer van Geloof, Hoop en Liefde niet ongeloovig blijven. Wij bewonderen des Schrijvers belezenheid en boekenkennis, en zijne gelukkige gave, om wat uit den aard der zaak droog en stroef is, levendig en behagelijk in te kleeden.
Met het Vierde Hoofdstuk begint het eigenlijk reisverhaal, dat ongetwijfeld het gros der lezers het meest zal aantrekken. Wij vergezellen het Hooge reisgezelschap bij de gevaarlijke nadering en ontscheping voor Jaffa of Joppe, en bezoeken 't in het quarantaine-gebouw. Indien wij voor de zwakheid van National-stolz vatbaar waren, zouden wij ons misschien ergeren, dat eene Nederlandsche Prinses met haar gevolg als een vreemd verschijnsel uit het onbekende Zuiden wordt aangegaapt, en klagen, dat onze driekleur er niet onder het Europesche dundoek wappert. Doch waartoe zou 't beklag ook baten? Hadden wij te Jaffa eenen Konsul, de Regering zou van verkwisting worden beschuldigd. Daarom

{==173==} {>>pagina-aanduiding<<}
luisteren wij liever als de pelgrim uit Zwolle ons mededeelt wat Jaffa belangrijk heeft gemaakt; ofschoon het reeds bekend zij, wat hij verhaalt laat zich toch aangenaam hooren.
Het Vijfde Hoofdstuk bevat den togt door de Sefala, of de Laagte; van Jaffa, over Ramleh en Ludd, naar Latrum.
In dit Hoofdstuk geeft van senden eene proef van zijne ervarenheid in de pomologie. Op zijne wijze, dat is, onderhoudend en met historische opmerkingen doorvlochten, beschrijft hij de cactus-plant, den vijgen- en den granaatboom, den pistacie en den amandelboom, den sykomore- en den moerbezieboom en de geurige oranjebosschen.
De aanteekeningen, achter het Deel gevoegd, zijn van buitengewone letterkundige waarde, voor elk die met Palestina en de litteratuur over dit Land wenscht bekend te worden.
Zoo zijn wij aan het einde van dit boek gekomen, en eindigen nu, gelijk wij begonnen zijn, met weemoed. Wij hopen en wenschen, dat hetgeen van senden verder heeft opgeteekend, hem die zijne afgebroken taak welligt zal opvatten, in staat moge stellen om het werk alzoo te voltooijen, dat het den ontslapene waardig zij. Hij-zelf rust van zijn veelvuldigen arbeid, en zal in de nabijheid van zijnen Heer de waarheid ondervinden der boodschap, die hij zijnen ambtgenoot voor zijne Gemeente van zijn sterfbed opdroeg: ‘Zeg aan mijne gemeente, dat ik vrede heb in het bloed des kruises!’

h.
j.h.s.

Ignaz Pallme. Beschrijving van Kordofan en eenige aangrenzende landen, benevens een overzigt van den handel aldaar, de zeden en gewoonten der inwoners, en de slavenjagten door Mehemed-Ali; - opgesteld tijdens zijn verblijf aldaar in de jaren 1838 tot 1839. Uit het Hoogduitsch. Met eene Kaart en Aanteekeningen van

{==174==} {>>pagina-aanduiding<<}
den Vertaler. Te Zwolle, bij W.E.J. Tjeenk Willink. 1851. In gr. 8vo. X en 311 bl. f 3-25.

In bijzonderheden veel belangrijks te hooren omtrent een gedeelte der binnenlanden van Afrika, is een genot, waarop wij zeldzaam vergast worden. Wanneer de berigten een deel van Afrika betreffen, waarvan nog weinig bekend is, dan is het vooral geschikt om de weetgierigheid te prikkelen van allen, die in de aardrijkskunde belang stellen, en verlangen nader bekend gemaakt te worden met die geheimzinnige binnenlanden en hunne bewoners, welke door zandzeeën en samoums, tegen den navorschenden blik van den rusteloozen Europeër schijnen beveiligd te zijn. Van des te meer waarde zijn daarom de mededeelingen van waarheidlievende, helderziende reizigers. - Uit dien hoofde zijn wij, met betrekking tot het aangekondigde werk, veel danks verschuldigd aan den Uitgever tjeenk willink, dat hij in zijne landgenooten genoeg degelijkheid heeft verondersteld om eene vertaling der ‘Beschrijving van Kordofan’ uit te geven. Bovendien moeten wij hem danken, dat hij de vertaling heeft toevertrouwd aan een man met de wetenschap gemeenzaam. De Vertaler, die zich aan het einde zijner voorrede teekent: s.t.w. is ons geheel onbekend; maar wij aarzelen niet te erkennen, dat hij zijnen arbeid met zorgvuldigheid heeft behandeld, en zoo wel door zijne voorrede, als door zijne aanteekeningen heeft getoond, het werk met ingenomenheid te hebben overgebragt. De bijgevoegde kaart van Kordofan, Darfoer en eenige aangrenzende landen, die wij geheel aan den Heer s.t.w. te danken hebben, levert daarvan een nader bewijs. - Jammer voor de daaraan bestede moeite, dat de uitvoering van den lithograaf de lijnen, strepen, letters enz. niet beter heeft doen uitkomen.
Wij worden bekend gemaakt met Kordofan, dat tot Nubië behoort, ten zuiden van Egypte gelegen, tusschen Habesch en Soedan, het land waar de bronnen van den Nijl te zoeken zijn. De Geneesheer michael hey uit Rudesheym kwam, in 1824, in deze streken, en werd er,

{==175==} {>>pagina-aanduiding<<}
in het volgende jaar, vervangen door zijnen vriend Dr. eduard ruppell van Frankfort a/M., aan wien vooral de Natuurlijke historie veel verpligting heeft. Deze beiden zijn de wegbereiders geweest. Na hen komen de Geoloog russegger en de Fransche reiziger antoine d'adbadie, en als gelijktijdig met hen, de Schrijver van het tegenwoordige werk. Voor handelsaangelegenheden sedert geruimen tijd in Egypte, was hij met de landtaal en het Arabisch, zoo wel als met de zeden der inwoners vertrouwd geworden. Ten einde met de hulpbronnen, voortbrengselen en behoeften der landen, die de Onderkoning van Egypte kortelings onderworpen had, zich bekend te maken, doorkruiste hij die landen, gedurende negentien maanden in allerlei rigtingen. Ofschoon dus het eigenlijke doel was: inlichtingen op te doen betreffende de meerdere of mindere raadzaamheid, om regtstreeksche handelsbetrekkingen met Lobeid en andere plaatsen van Nubië aan te knoopen, zoo moest het gevolg van deze moeitevolle reize tevens zijn, het opzamelen van belangrijke en wetenswaardige bijzonderheden voor de landen volkenkunde. Zelfs hebben zijnè berigten, omtrent zeden en gebruiken, meer waarde dan van vroegere reizigers, omdat hun verblijf van zeer korten duur was, en zij meestal verzeld waren van zulk een groot geleide, dat hun veel onbekend bleef, wat mij, zegt pallme, ‘die geheel alleen alle gevaar trotseerde, en bij vele gelegenheden slechts met éénen, ja, zelfs zonder bediende reisde, niet zoo ligt kon ontgaan, daar ik het tevens niet beneden mij achtte, zelfs met den kameeldrijver in de woestijn het eenvoudige maal te gebruiken, en mij met de bewoners, in hunne benaauwde toekkoli's te onderhouden, evenmin als het aan gelegenheid ontbrak om bij de
aanzienlijke ambtenaren en zelfs bij den Gouverneur, die mij op alle feesten noodigde, naauwkeurige berigten in te winnen.’
Aldus heeft pallme rondgezworven in een land, waar het in den droogen tijd, die acht maanden van het jaar duurt, op den middag zoo heet wordt, dat de mensch, zonder kracht om te denken, wezenloos daar neder ligt;

{==176==} {>>pagina-aanduiding<<}
welke hitte des nachts van eene doordringende koude wordt gevolgd. Het drooge saizoen is dus niet alleen onaangenaam maar tevens ongezond. Het natte jaargetijde is echter nog ongezonder, geen huisgezin wordt verschoond, en zelden ontsnapt een Europeër aan de kwaadaardige koortsen. Ziet hier hoe de saizoenen door onzen reiziger beschreven worden. - In den droogen tijd ‘staart treurig het oog op de woeste, uitgebrande vlakten, welke als zoo vele zegeteekenen van de overwinning, die zij op de bezielde Natuur hebben behaald, niets anders kunnen vertoonen, dan door de zon uitgebleekte beenderen van menschen en dieren; de hemel is, gedurende al dien tijd, wolkeloos en helder, en de hitte, inzonderheid in de maanden April en Mei onverdragelijk. Van 11 uur 's morgens tot 3 uur 's namiddags, wanneer de thermometer, in de schaduw tot op 38, ja zelfs 40 graden réaumur staat, is het voor geen levend wezen mogelijk, om in de opene lucht te verkeeren. Alles, menschen en dieren, zoekt schaduw, om zich te beschutten voor den gloed der zonnestralen. De mensch zit in deze uren als in een zweetbad; verwezen en schier zinneloos staart ieder voor zich heen en wendt treurig zijne blikken naar een of ander koel plekje. De lucht, die men inademt, is zoo heet alsof zij uit eenen gloeijenden oven kwam. - Alle bezigheden rusten, alles ligt als in een doodslaap. - En toch zijn de nachten weder zoo koel, dat men zich steeds voor het vatten van koude moet in acht nemen; want de gevolgen zijn meermalen doodelijk.’ - Doch genoeg voorzeker omtrent het drooge saizoen, zonder nog te vernemen van den verschrikkelijken samoum, of van de bedriegelijke en teleurstellende luchtspiegeling.
Het natte jaargetijde is, bij meerdere ongezondheid, niet verstoken van eenige vergoeding. Men hoore pallme. ‘Als door een tooverslag ontwaakt de Natuur uit haren doodslaap, want terstond na den eersten regen begint de grond groen te worden, de boomen botten uit, en allengs breidt zich een bloemtapijt uit over de geheele landstreek. Eenige streken van Kordofan, die eenigzins laag liggen, kunnen inderdaad een paradijs worden ge-
{==177==} {>>pagina-aanduiding<<}
noemd. Alles staat daar uiterst weelderig, alle boomen en struiken zijn, als het ware, bezaaid met bloemen en vruchten, zoodat men bijna geene bladeren ziet. Het gras bereikt zulk eene hoogte, dat een ruiter met zijn paard er zich in kunne verbergen. Slingerplanten kronkelen zich tot aan de kruin der hoogste boomen; kortom alles duidt de groote kracht der vegetatie aan. Het oog verlustigt zich, zoo wel in de kleurenmengeling der bloemen, als in de tallooze verwen der papegaaijen, kolibris en andere fraai gevederde bewoners der woestijn en der tuinen, die in de bontste kleurenwisseling de boomen verlevendigen en door hun gezang het oor betooveren; als om strijd ruischen de melodieuse, liefelijke toonen door het gebladerte, en reeds spoedig kon ik de nachtegalen en leeuwrikken van mijn lieve vaderland vergeten. Maar deze zilverklanken zijn niet lang van duur, hun gekweel is te welluidend om lang aan te houden. Naauwelijks is de sluijer der ochtendschemering opgegaan, of het gezang vangt aan en wordt hand over hand sterker, hoe meer het licht zich verspreidt; maar ter naauwer nood is de zon boven de kimmen der woestijn gerezen, ter naanwer nood verguldt zij de bergen met hare stralen, of de eene zanger na den anderen verstomt, en men verneemt slechts enkele toonen meer.’ - Nu een paar woorden van de keerzijde, opdat dit paradijs niemand verlokke. ‘Onwillekeurig wordt, door den invloed van het ongezonde klimaat, de vrolijke opgewektheid verdreven; de mensch wordt door eene
beklemdheid bevangen, die hem alle rust ontrooft. Eene slappe maag, afkeer van alle spijzen, kortom alle voorboden eener ziekte maken ongeschikt voor elk genot, dat de schoonheid der Natuur zoude kunnen verschaffen, en reeds spoedig ligt men uitgestrekt op het ziekbed, waarvan een vreemdeling nooit geheel vrijkomt.’
De Schrijver verdeelt zijn belangrijk werk op de volgende wijze:
I. Ligging, grenzen, wateren, bodem en luchtgesteldheid. II. Geschiedenis. III. Regering. IV. Zeden en gewoonten. V. Karakter der inwoners.

{==178==} {>>pagina-aanduiding<<}

De volkeren worden beschreven in vier Hoofdstukken:
VI. De Bakkavas (Herdervolken).
VII. De Kabobisjen.
VIII. De Darhammers.
IX. De Sjeloeks, Roebas, Takelers en andere volkstammen, die aan Kordofan grenzen.
X. Godsdienst. XI. Ziekten. XII. Het krijgswezen. XIII. Voortbrengselen.
XIV. Lobeid, hoofdstad van Kordofan. Waarom de kaart 'L Obeid heeft, begrijpen wij niet.
XV. Handel. - De voornaamste artikelen van uitvoer zijn: zoogenaamde Arabische gom; elpenbeen, dat voornamelijk over Soeakim aan de Roode zee door de Engelschen wordt uitgevoerd, die het voor Aziatisch ivoor doen doorgaan; struisvederen; goud en andere meer. Engelschen, Duitschers en Franschen koopen die goederen te Kaïro, of dringen zelf tot in deze streken door. Wanneer zal zoodanige ondernemingszucht ook bij de Nederlanders gevonden worden?
XVI en XVII. Mehemed-ali's slavenjagten in het algemeen; en in het bijzonder die van de jaren 1838 en 1839, toen pallme ooggetuige was van die barbaarschheid.
XVIII. Berigten omtrent den loop van den Bacher-Abbiad (witte Nijl) en de oudheden in Kordofan gevonden. Op de kaart heeft men ook des Schrijvers gissingen omtrent den nog onbekenden oorsprong van de Witte rivier, en wordt hare zamenvloeijing met de Azrek (Blaauwe rivier), bij Karthoem, en met de Atbara, bij Damar, opgegeven.
Eenige berigten over het genoegzaam onbekende Darfoer, en de Aanteekeningen van den Vertaler besluiten het werk. - Men ziet het, in allerlei opzigten wordt het onderwerp behandeld, en wij bezitten in den Schrijver een man, begaafd met een opmerkzamen geest en met een helder hoofd. Overal vinden wij een levendigen en belangwekkenden verhaaltrant. - Tot een voorheeld kiezen wij de verovering van Kordofan, door den beruchten Defterdar, schoonzoon van den Egyptischen Onderkoning, in 1821.

{==179==} {>>pagina-aanduiding<<}

‘Moesalem, de Melik, trok met zijne troepen den Defterdar te gemoet, tot aan Baras twaalf uren van Lobeid. Zijn talrijk, doch ongeregeld leger was, wel is waar, gewapend, maar had geene schietgeweren, die ook in het geheele land zeer weinig, of zelfs in het geheel niet, bekend waren. De kavallerie droeg, even als de oude Numidische ruiterij, geschubde harnassen, op het hoofd een spitsen helm zonder visier en een tweesnijdend zwaard van zeven-en-dertig duim lengte; de paarden droegen dekken met koperen platen belegd. Het voetvolk, bijna geheel naakt, was gewapend met schild en lans en slechts een klein gedeelte met tweesnijdende zwaarden (toerbatsj), en eene soort van strijdkolven. Het gevecht was moorddadig, de Kordofanen wierpen zich als razenden in den strijd, en verdedigden hunne vrijheid met waren heldenmoed; ja, zelfs vrouwen namen deel aan het gevecht. Honderden sneuvelden door 's vijands kogels getroffen. De gewonden legden de vingers in de wonden, en konden niet begrijpen hoe zij, zonder door een wapen te worden aangeroerd, gewond konden worden; zoo onbekend waren hun, toen ter tijde, de vuurwapenen. Zij slingerden met alle geweld hunne lansen op de kanonnen; en toen het hun gelukte, voor een oogenblik een kanon te veroveren, zochten zij zich door sabelhouwen, wegens de aangerigte verwoesting, aan hetzelve te wreken. De slag duurde lang en bleef onbeslist. De Defterdar aan het hoofd zijner ruiterij, hoewel ongesteld, verliet het slagveld niet; meerdere aanvallen werden dapper afgeslagen. De Bedoeïnen beschaamden de Turken door hunne heldhaftigheid; daar, waar het gevecht het heetst was, stiet men op Bedoeïnen, die den aangrijpenden vijanden het meest afbreuk deden. Het voordeel was nu eens aan de zijde der
Turken, dan weder aan die der Kordofanen. De zege bleef steeds twijfelachtig; ja, zelfs eenige malen geraakten de Turken zeer in het naauw, tot dat het eenen Sjech der Bedoeïnen, uit den stam der Gemeats, gelukte, om moesalem, den aanvoerder der Kordofanen, door een pistoolschot, neder te vellen. Zijn dood besliste den slag.’

{==180==} {>>pagina-aanduiding<<}

Moge een ruim debiet den Uitgever voor de gemaakte kosten schadeloos stellen.
l.

Dr. Otto Zirckel. Schetsen uit en over de Vereenigde Staten. Uit het Hoogduitsch. Te Groningen, bij J.B. Wolters. 1851. In gr. 8vo. IV en 218 bl. f 2-10.

Dit werk heeft men te danken aan de pen van een man, die vroeger onder de Pruissische huzaren heeft gediend, en nu, sedert veertien jaren, burger is van de Vereenigde Staten van Noord-Amerika. Hij woont in den Staat Ohio, is geneesheer en tevens grondbezitter. Een dagboek, door den Schrijver, gedurende den Mexikaanschen veldtogt gehouden, en in zijn voormalig vaderland uitgegeven, was er met zoo veel welwillendheid ontvangen, dat hij besloot ook de tegenwoordige Schetsen uit te geven. De levendigheid zijner schrijfwijze, en de scherp geteekende omtrekken zijner beelden, die de aangebodene schetsen tot tafereelen verheffen, maken het ons begrijpelijk, dat het Dagboek - ons niet bekend dat het in onze taal is overgebragt - algemeen in Duitschland met genoegen is ontvangen. De schetsen zullen gewis den lezer vermaken, al zij het ook dat, op sommige plaatsen, de Schrijver zijne beelden eenigermate tot karikaturen heeft gemaakt, en de toestanden van verschillende klassen in de Unie, met wat overdrijving heeft voorgesteld. - Voor het overige behoeft het geen betoog, dat velen, met de uiterste ligtzinnigheid, tot verhuizing naar Noord-Amerika zijn overgegaan, en uit dien hoofde kan het geen kwaad, wanneer de kleuren van den maatschappelijken toestand in de Westelijke Staten der Unie, wat heel donker zijn opgelegd.
Wel spreekt de Schrijver over de onpartijdigheid, die hij denkt in acht te nemen, en handelt over de uiteenloopende voorstelling van zaken door hen, die voor korteren of langeren tijd de Noord-Amerikaansche Republiek hebben bezocht. Zirckel vermeldt hoe wetenschappelijk gevormde mannen, in weinige maanden het Noorden

{==181==} {>>pagina-aanduiding<<}
en het Zuiden hebben doorgevlogen, en ‘den indruk, welken zulk eene oppervlakkige beschouwing op hen maakte, en op iederen beschaafden mensch maken moest’, voortreffelijk wisten af te malen; hoe anderen zich, in eenen beperkten kring, bewogen en ‘naar waarheid schilderden, wat hen, gedurende hun verblijf onder de oogen kwam.’ Op die wijze verkrijgt men ‘aanprijzingen en loftuitingen, die niet onverdiend zijn’, maar die evenwel niet de geheele waarheid behelzen. Men vindt onder de Schrijvers ‘republikeinsche enthusiasten’, en ook ‘menschen, die zich in Amerika bitter bedrogen hebben.’ - ‘Beschrijft men’ - lezen wij in die beschouwing verder - ‘alleen de schaduwzijde van den een of anderen toestand, dan is het gemakkelijk, om, zonder eene onwaarheid te zeggen, eene hel te schilderen; beschrijft men alleen de lichtpunten, en laat men de schaduwzijde weg, dan verschijnt dezelfde toestand, als van een bovennatuurlijken glans omgeven, en ook hier kan de schilder op feiten wijzen, die hem voor iedere beschuldiging, van eenen groven leugen gezegd te hebben, vrijwaren.’
Aan het laatste heeft de Schrijver der Schetsen zich geenszins schuldig gemaakt, zoodat niemand bij zijne komst in Noord-Amerika hem zal vloeken, als waren de rampen, die hij er te gemoet gaat, aan zijne verkeerde raadgevingen toe te schrijven. Veronderstellen wij eens, dat hij enkel de schaduwzijde heeft voorgesteld; welnu, dan is het gevolg daarvan, dat menigeen, in plaats van zijn vaderland te verlaten, in zijnen tegenwoordigen toestand met tevredenheid zich schikt, en te huis blijft. - Zou de Schrijver daaraan wel veel misdreven hebben? Evenwel het is zoo niet. Het is er verre af, dat hij de landverhuizing onvoorwaardelijk zou afkeuren. Maar hij geeft goeden raad, en daaronder behoort die op bl. 2: ‘Voor ieder beroep kan men als eersten grondregel aanraden, dat men een vol jaar na de overkomst moet besteden, om gedurende dezen tijd, zoo veel mogelijk bedaard en zonder vooroordeelen, den toestand der Amerikaansche Maatschappij gade te slaan.’ - Wie zal dien raad wraken?

{==182==} {>>pagina-aanduiding<<}

De Schrijver verdeelt zijne Schetsen onder de volgende hoofden. Inleiding. - Zeereis. Aankomst te Nieuw-York. - Het Oosten, het Zuiden, het Westen. - De Landbouwer. - De Geneesheer. - De Predikant. - De Onderwijzer. - De Regtsgeleerde. - De Koopman. - De Dagblad-redacteur. - Geldbelegging en windhandel. - Staatsschuld. - Schuldbrieven der Staten en der groote handelsteden. - Spoorweg-aandeelen. - Geldbeleggen.
De ‘Zeereis en aankomst te Nieuw-York’ behelst veel belangrijks en behartigenswaardigs voor den landverhuizer; voornamelijk die van den ‘bemiddelden en onbemiddelden burgerstand’, welke klasse de Schrijver voornamelijk op het oog heeft gehad, toen hij zich den landverhuizer, bij het zamenstellen van de Schetsen, voorstelde. ‘Het beste scheepswater is nog slecht; het middelmatige staat echter hem, die geen zeeman is, zoo tegen, dat het alleen bij razenden dorst mogelijk is de walging te overwinnen; daarom is het raadzaam zich zoo wel van andere dranken te voorzien, als van ingrediënten, om het scheepswater drinkbaar te maken.’ - Waarlijk alles, wat over de reis wordt gezegd, is er verre af van te sterk gekleurd te zijn.
In onderscheidene afdeelingen ontvangt de lezer meermalen wat hij er niet verwacht. Zoo ontmoet hij in ‘Het Oosten, het Zuiden, het Westen’ een afzigtelijk tafereel van de zedeloosheid van het gemeen in de oostelijke zeesteden, waarbij, tot bevestiging der waarheid van het hartverscheurende beeld, het rapport, door den Policie-Directeur van Nieuw-York, op den 1 Januarij 1850 aan het Stedelijk Bestuur ingeleverd, wordt medegedeeld. - Slechts Londen en Parijs leveren van een zoo menschöntëerend zedebederf de afschuwelijke wedergaden. Overigens vindt men in die schets raadgevingen voor den landverhuizer, tot verligting van zijne keus voor een aanstaand verblijf.
In den ‘Landbouwer’ vinden wij, van bl. 38 tot 60, eenige brieven van een landverhuizer uit Staat Missouri, die, zoo ze al niet door gutzkow zijn geschreven, evenwel niets dan waarheid behelzen. Zoo is 't met de meeste

{==183==} {>>pagina-aanduiding<<}
schetsen en tafereelen. De situatiën zijn waar, hoewel hier en daar wat gedramatiseerd. - Doch waartoe meer? Voor den landverhuizer behelzen de Schetsen belangrijke wenken; voor den gewonen lezer bevatten zij eene onderhoudende lectuur, en bij den minnaar van Land- en Volkenkunde vermeerderen zij de kennis aan den Maatschappelijken toestand der Noord-Amerikaansche Unie. De vertaling zal door het lezend publiek met des te meer welwillendheid ontvangen worden, daar de Vertaler zich verdienstelijk van zijne taak heeft gekweten, en de Uitgever voor fraai papier en een goeden druk heeft zorg gedragen.




Wenken omtrent den arbeid van Christelijke vrouwen onder de Heidenen. Ontleend aan het verslag van het Genootschap tot bevordering der opvoeding van vrouwen in het Oosten, in den jare 1834 te Londen opgerigt. Met eene Plaat. Te Amsterdam, bij W.H. Kirberger. 1851. In kl. 8vo. 103 bl. f 1-20.

Wat de vrouw kan en wil doen voor de zaak van Hem, die de zoon was van de beste der moeders, van de meest begenadigde onder de vrouwen? - Veel meer dan men denkt of zich verbeelden kan; want het Evangelie is de zuivere uitdrukking der liefde, en wie dan de vrouw is, zoo zéér voor liefde gevormd, of gevoelt zich zoo wèl in haren hemelschen dampkring? Vrouwen plengden tranen op den weg naar Golgotha, maar geene enkele heeft voor het pretorium van pontius pilatus geroepen: ‘kruisig hem!’ Terwijl Farizeën en Schriftgeleerden den Mond der waarheid voor een kind van den vader der logenen scholden, verzorgden vrouwen den getrouwen herder, en aan den gastvrijen disch te Bethaniën hielpen twee zusters hem den hoon van wijze mannen vergeten. Terwijl de jongeren nog sliepen, waren reeds vóór zonsopgang de vriendinnen van jezus op weg, om Hem in zijn graf eene dienst van liefde te wijden, gelijk zij Hem met tranen naar Zijne rustplaats hadden begeleid.

{==184==} {>>pagina-aanduiding<<}

Mannen hebben elkander om begrippen gehaat, gevloekt, en gemoord; vrouwen hebben voor de liefde en uit liefde jegens God en Zijn Woord, zich-zelve opgeofferd. Het grijpt ons aan, als wij jaarlijks in de broederlijke bijeenkomst te Rotterdam jongelingen zien, die weldra de breede wateren zullen oversteken, om voor hen, die in de nevelen zijn der dwaling, den fakkel der waarheid en geregtigheid te ontsteken; maar een heilig vuur doortintelt ons, als wij hooren van de edele vrouwen, die midden in het land der Heidenen scholen oprigten, kinderen tot zich lokken, en harten winnen en heiligen voor het Koningrijk der hemelen. ‘Och, 't is maar dweeperij, opgewonden geestdrift!’ roepen sommigen uit. Zulke uitroepingen brengen ons den gierigaard voor den geest, die over geldbeleggen redeneert, terwijl de liefde den noodlijdende voedt en tegen den hongerdood beschermt.
Het lieve boekje, dat met de afbeelding eener Chinesche school voor ons ligt, geeft in eenige proeven wat er, door vrouwen vooral, ten behoeve van de vrouwen in China en in de naburige landen gedaan is en nog gedaan wordt. Gelijk in Engeland zoo veel groots en goeds tot stand komt, werd ook in 1834, in de konsistoriekamer van de Sint jans-Kapel te Londen, door eenige dames, tot verschillende Kerkgenootschappen behoorende, een genootschap opgerigt, met het doel ‘om in China en in de naburige landen, overal waar zich eene gunstige gelegenheid daartoe aanbiedt, scholen op te rigten en daarover een wakend oog te blijven houden; - en in het Moederland godsdienstige en welopgevoede vrouwen op te leiden, om aan het hoofd dezer scholen te staan; insgelijks ook tot het vormen en aanmoedigen van hulp-onderwijzeressen uit de inboorlingen: - terwijl men in de scholen, die met dit Genootschap in verband staan, er zich vooral op zal toeleggen, om de leerlingen bekend te maken met de waarheden der Heilige Schrift, hun den Heere christus te doen kennen als haar Verlosser en Heiland; en hun tevens onderwijs te doen ontvangen in al die kundigheden, welker verkrijging naar aanleiding der omstandigheden wenschelijk wordt geacht.’

{==185==} {>>pagina-aanduiding<<}

Hoewel het Genootschap meer bepaaldelijk het oog op China had gevestigd, strekten zich weldra zijne bemoeijingen tot de geheele Oostersche wereld uit. De eerste uitgezondene was Miss eliza thornton, die tot hulp-onderwijzeres van Miss wallace, op hare scholen te Malacca bestemd was, doch door een zamenloop van omstandigheden op Batavia bleef werken.
‘Een belangrijke post is Singapore, alwaar door een der Hulpgenootschappen van het Engelsch Comité, eene zendelinge wordt onderhouden. Die wijze van medewerken wordt als zeer doelmatig aanbevolen, naardien de regtstreeksche betrekking, waarin het Hulpgenootschap alsdan met die zendelinge blijft, niet weinig bijdraagt om de belangstelling op den duur gaande te houden.....Na verscheidene teleurstellingen had men het genoegen van in Maart 1843, Miss grant, wier godsvrucht en overgegevenheid aan de zaak des Heeren algemeen bekend waren, naar Singapore te zien vertrekken. Hier stond Mrs. dyer van het Londensche Zendeling-genootschap (van Broeders) aan het hoofd eener kostschool van twintig Chinesche Meisjes.’
Wij raden onze lezeressen aan, kennis te maken met dit Christelijk boekje. - Onder het lezen mogen zij zich wel eens afvragen: wat doen ook wij voor Hem, van Wien wij geleerd hebben, dat Zijn Vader ook onze Vader is, en Vader van de kinderen der Heidenen, gelijk van onze kinderen.

h.
j.h.s.

Het Schouwtooneel der wereld. Naar het Engelsch van W.M. Thackeray. III Deelen. Met zes Platen. Te Haarlem, bij de Erven F. Bohn. 1850. In gr. 8vo. 768 bl. f 7-80.

Deze roman is niet vol van avonturen en uitkomsten, die den lezer doen sidderen, en hem schokken of met afgrijzen vervullen. Het leven, zoo als het is, wordt er met waarheid en diepe kennis in geschilderd. Personen

{==186==} {>>pagina-aanduiding<<}
als die, welke er in optreden, kan men met den vinger, hier of daar, aanwijzen; men heeft ze maar nooit met zoo veel aandacht beschouwd, en is nimmer zoo diep in hunne harten of huizen gedrongen. Daar de waarheid steeds is voor oogen gehouden, treft men hier ook geene karakters aan, die geheel buitengemeen zijn: goede en slechte hoedanigheden zijn er in voorgesteld zoo als het leven die vertoont; maar engelen of duivelen vindt men er niet. In één woord: het werk draagt zijn titel met regt; het bevat een schouwtooneel der wereld.
Mejufvrouw pinkertons is eene schoolprinses, zoo als er wel meer zijn; het is haar meer te doen om de beurzen der ouders te ledigen, dan de harten en hersenen der kinderen te vullen; een verwaand, pedant en theatraal wezen, 't welk hare kweekelingen geene liefde inboezemt, en de eigenschappen van moeder, vriendin en meesteres niet weet te vereenigen; maar zij geniet de bescherming van voorname personen, en dàt is genoeg. - Amalia, een lief en aardig schepseltje, maar overdreven in hare liefde, is te weekhartig en te kinderachtig om eene vrouw te zijn, maar toch achtingswaardig om de reinheid haars harten. - Rebekka, een in hare jeugd bedorven en verwaarloosd wezen, is ontevreden met haren toestand en streeft immer naar het schitteren in groote kringen. Dáárin haar geluk zoekende, vindt zij het ware geluk niet. Zonder beginselen, in de wereld misplaatst, en misplaatst op de school, wordt zij eindelijk wat zulke wezens gewoonlijk worden. - Kapitein dobbin is een wakker en braaf man, maar bloohartig in de liefde, 't welk men bij waarlijk moedige menschen niet zelden vindt. - Sir crawley, door eene aristocratische opvoeding bedorven, is misplaatst in zijnen tijd, waarin de beginselen van het regt der menschen zich ontwikkelen. Hij mist den adel des harten, van welken God de stamvader en deugd het diploma is. - Jufvrouw crawley is eene oude jongejufvrouw, die zeer wel bemerkt, wat men om haar geld doet, en, als de meeste oude jufvrouwen, zonderling wordt, en eindigt met te sterven. - De oude osborne is een domme,

{==187==} {>>pagina-aanduiding<<}
trotsche gek, zoo als parvenus 't meestal zijn. - De jonge osborne, daarentegen, is een goed mensch, hoewel bedorven door zijnen vader, die eigene nietigheid in de grootheid van zijn zoon wenscht te doen vergeten, en gelooft, dat het daartoe genoeg is hem handen vol geld te geven, om met lieden boven zijnen stand te kunnen omgaan. Jozef is een vetgemeste, luije Indische ambtenaar, wier type allengskens begint uit te sterven.
Ziedaar eene vlugtige schets van de voornaamste karakters, die den lezer boeijen, zonder dat hij er iets meer of anders dan het leven in vindt. Wie de fabel verlangt te kennen, ondervrage het werk-zelven, dat eene meer dan voorbijgaande waarde heeft, en overwaardig is gelezen te worden.
De vertaling geeft zelden stof tot aanmerking; evenzoo de correctie.
De platen en vignetten zijn goed uitgevoerd. Ook 't papier en de druk versieren het werk.
l.h.v.






Lucie op het onbewoonde eiland. Een onderhoudend verhaal voor kinderen, door Ann Fraser Tytler. Naar den vierden druk uit het Engelsch vertaald. Met vijf gekleurde plaatjes. Te Rotterdam, bij van der Meer en Verbruggen. In kl. 8vo. 267 bl. f 1-50.

Kinderdeugd der ouderen vreugd. Met plaatjes. Te Amsterdam, bij G.Th. Bom. In 12mo. 126 bl. f :-90.

De vertellingen van moeder de Gans. Op nieuw uit het Fransch vertaald. Met dichterlijke bijschriften door J. Schenkman. Met plaatjes. Bij denzelfden. In kl. 8vo. 144 bl. f :-90.

De tweede bede, door Johannes. Te Dordrecht, bij P. Los, Gz. 1851. In kl. 4to. 67 bl.; gecartonneerd f 1-: ingen. f :-80.

Spiegel voor jonge lieden. Godsdienstige en zedelijke ta-
{==188==} {>>pagina-aanduiding<<}
fereelen en verhalen. Onder Redactie van P. Duys. Te Kampen, bij K. van Hulst. In kl. 8vo.

Kinderbrieven; leesboek voor scholen en huisgezinnen; ter bevordering van een' duidelijken en ongekunstelden briefstijl; door H. Baarschers, Hulp-onderwijzer te Zwolle. Te Amsterdam, bij J.M.E. Meijer. 1851. In kl. 8vo. 50 bl. f :-15.

De drie eerstgenoemde kinderboekjes zijn voorzien van nette bandjes met vergulde letters. Gekleurde steendrukplaatjes maken ze nog sierlijker. Van deze laat evenwel de teekening in No. 1 vrij wat te wenschen over, en dat de kleuren in de andere hard genoeg zijn, zal de jeugd niet zeer hinderen. Wij kunnen de lieve boekjes met ruimte aanprijzen, ofschoon de versjes bij de vertellingen van moeder de Gans niet zoo bijzonder zijn, om er in aankondigingen zoo veel ophef van te maken.
De tweede bede verdient aanbeveling. Het paart eenen onderhoudenden verhaaltrant aan nuttige lessen, en is voor meisjes vooral zeer nuttig. De titel is niet zeer gemotiveerd.
De Spiegel voor jonge lieden is een maandschriftje. De vertellingen zijn niet kwaad; de versjes meerendeels sober. Ieder nommer is van 24 bladz., en kost 17½ cent. De plaatjes zijn middelmatig.
Het kinder-brievenboekje is voor kinderen niet ongeschikt, ofschoon wij, voor ons, niet veel op hebben met model-brieven. Beter is het, opmerkzaam te maken op fouten die algemeen gemaakt worden, zoo als hier de brief op bladz. 40. Woorden als vergeetzaamheid moest men niet aantreffen.
Deze korte aankondiging volsta. Wij waren buiten de gelegenheid haar vroeger of uitvoeriger te geven.


{==189==} {>>pagina-aanduiding<<}

Boekbeschouwing.




De strijd der partijen in de Nederlandsche Hervormde Kerk van het Kerkelijk standpunt beschoud. Een woord van vrede, door Irenaeus Alethophilus, Evangeliedienaar in de Hervormde Gemeente. Te 's Hertogenbosch, bij Gebr. Muller. 1851. In gr. 8vo. 47 bl. f :-50.

De aanleiding tot het schrijven dezer brochure lag in het op nieuw ontvlammen van den strijd tusschen de zich noemende regtzinnige partij in de Nederlandsche Hervormde Kerk en de Groninger School, gelijk die zich heeft geopenbaard ten gevolge van eenen uitval der eerstgenoemde tegen het prediken van den Hoogleeraar hofstede de groot in 's Gravenhage. Het was niet de inhoud, maar de daad dier prediking, welke was aangevallen. Aanvankelijk meenden wij dus, dat de kerkelijke beschouwing dezer zaak - in welke het waarnemen der predikbeurt slechts eene onbeduidende aanleiding is tot het op nieuw voor den dag komen met den eisch, dat de onregtzinnige Groningers eenvoudig buiten de gemeenschap der Kerk moeten gezet worden - zich bepalen zou bij het betoog, dat ‘van het Kerkelijk standpunt beschouwd’, de aangevallen Professor wel degelijk regt had om zoo wel in de hofstad als elders, zonder dat eenig Kerkelijk persoon of bestuur daar iets tegen kan inbrengen, als voorganger op te treden bij de openbare godsdienstoefening. Maar dit is zóó duidelijk, dat het niet eens betoog noodig heeft, en hofstede de groot heeft het dan ook in zijnen open brief aan de Haagsche Gemeente even weinig noodig geacht, dit zijn regt te bewijzen, als Dr. doedes het in zijnen overbekenden bitteren brief heeft durven wagen, er aan te tornen.

{==190==} {>>pagina-aanduiding<<}
Irenaeus alethophilus, een pseudonym (⋆) reeds in de tijden der Remonstrantsche kwestie gebruikt, gaat echter eenen geheel anderen weg, en wel den eenigen, die in dit geval te pas komt. Hij laat alle verschil van inzigt in de Christelijke waarheid bij beide partijen rusten; hij acht het onmogelijk en ook geheel en al noodeloos, de uiteenloopende gevoelens tot één te brengen, niet alleen ten aanzien van de bekende drie punten: het gezag der Apostelen - de Goddelijke natuur van onzen Heer - de kracht van Zijnen kruisdood: maar hij wil de zaak van haren juisten grond ophalen, namelijk door de beantwoording der vraag: wat het eigenlijk zij, te behooren tot de Nederlandsche Hervormde Kerk? In zoo verre is het dus eene korte, maar bondige, en voor ons althans volkomen overtuigende beantwoording der prijsvraag, die doedes wenschte te zien uitgeschreven, hoe men de Groninger leer in hare betrekking tot die Kerk hebbe te beschouwen. Althans indien de man, die in zijnen ‘Brief’ een zoo doorslaand bewijs van zijnen scherpen zin gegeven heeft, deze brochure gelezen heeft sine ira et studio (dat maar ál te dikwijls miskend hoofdvereischte bij alle wetenschappelijk en ook Kerkelijk geschil), gelooven wij niet, dat hij die uitschrijving nog noodig zal achten. - Doch zien wij, hoe alethophilus zijn stuk aanlegt.
Na eene korte Inleiding, waarin de stand der zaak duidelijk wordt uiteengezet, zal hij uitgaan ‘van hetgeen waaromtrent men overeenstemt, althans behoort te stemmen, zoo men het standpunt niet verloochenen wil, dat men zegt te kiezen. Dat standpunt is - de betrekking der partijen tot de Ned. Herv. Kerk.’ De vraag, of iemand sta binnen die Kerk, kan alleen ‘beantwoord worden door een beroep op de aangenomen Formulieren

{==191==} {>>pagina-aanduiding<<}
van eenigheid.’ De Ned. Geloofsbelijdenis en de Heidelb. Catechismus worden als zoodanig tot het geven harer stemmen toegelaten; maar de Dordsche leerregelen worden afgewezen, als nooit algemeen in de Ned. Herv. Kerk aangenomen. De Geloofsbelijdenis nu, want de Catechismus laat er zich niet over uit, wil, zoo als bij de stukken met kracht en klem wordt aangetoond, niet gehouden zijn voor regel, alleen voor uitdrukking des geloofs. Slechts éénen geloofsregel wordt er opgegeven als hetgeen, waarmede de hoofdzaak staat of valt: ‘om tot de Ned. Herv. Kerk te behooren, moet men onvoorwaardelijk aannemen, hetgeen de mensch, naar den wille Gods, in den Bijbel vervat, schuldig is te gelooven om zalig te worden.’
Wij komen alzoo aan de hand van onzen Schrijver tot een resultaat, hetwelk ons althans geheel nieuw was. Men heeft namelijk altijd, in zoo ver men zich tot staving van het vrijzinnig standpunt op Art. 7 der Ned. Geloofsbelijdenis beriep, geschermd met ‘de H. Schrift’. Deze alleen is regel des geloofs. Neen - zegt alethophilus: de Geloofsbelijdenis zegt dat niet: zij verklaart alleen datgene voor geloofsregel, hetwelk in den Bijbel als noodig ter zaligheid wordt voorgedragen. Deze fijne onderscheiding vordert eenig nadenken. Zij bakent de grenzen af tusschen het fundamentéle en niet-fundamentéle. Is dat in het oog van den een of ander niet genoeg - ik kan het niet helpen, zegt i.a.; ik ben het niet die dat beweer; het is de leer van het Formulier van eenigheid, van welks aanneming of verwerping het al of niet ‘Hervormd, Nederlandsch Hervormd’ zijn afhangt. Van dit standpunt vraagt de Schrijver niet eens naar den inhoud eener Bijhelsche Theologie, of liever: naar eene uit den Bijbel geputte voorstelling van de Christelijke waarheid: gij beweegt (zoo is de geest zijner redenering, op grond van de Ned. Geloofsbelijdenis) u geheel vrij, mits gij aanneemt hetgeen de Bijbel als noodig tot zaligheid voordraagt. Eene naauwlettende beschouwing van het N.V. doet hem tot het resultaat komen, dat dit alleen bestaat in ‘de kennis des éénigen Waarachtige en van jezus christus dien Hij gezonden

{==192==} {>>pagina-aanduiding<<}
beeft; het geloof in Hem tot vergeving van zonden; een wandel des Evangeliums waardig.’
‘Maar - zoo gaat hij voort - ontkennen wij dan al de andere leerstukken? In geenerlei wijze, maar wij beweren, dat zij nergens door de Apostelen als ter zaligheid noodig zijn voorgedragen. Men zal dit met niet ééne bewijsplaats kunnen staven. De Apostelen geven nergens eene uitgewerkte of bepaalde (de Schrijver zal meenen: bepaald voorgeschrevene) geloofsleer op, als weg ter zaligheid; enkel en alleen de verkondiging van christus jezus en het geloof in Hem.’
Dit - en niets dan dit - als de ware en eigenlijke Formulierregtzinnigheid te zien voorgesteld, zal zeker den meesten lezeren even nieuw zijn, als het ons was, zóó geleidelijk en overtuigend tot dit verrassend resultaat te worden gebragt. Zeker verdient deze geheel ongewone voorstelling nog nadere toetsing; hier is het daartoe de plaats niet, maar wij bevelen het aan een bezadigd, onpartijdig onderzoek. De zaak is zulks wel waardig, en de beschaafde, bezadigde toon van den Schrijver geeft er hem aanspraak op.
Hij betoogt nu verder - altijd uit de Geloofsbelijdenis qua Formulier - dat men geene nadere voorschriften heeft willen geven en geene andere banden aanleggen: terwijl het ongegronde der bedenking: ‘waar moet het heen, indien men niet verder gaat?’ wordt aangetoond door ontwikkeling van deze drie punten: 1) vrij onderzoek van Gods Woord is het formeel beginsel van het Protestantisme: de Ned. Herv. Kerk mag dat beginsel niet prijs geven, gelijk zij het ook nooit prijs gegeven heeft; 2) de bedenking toont overdrevene vrees: 3) zij wordt geheel weggenomen door den hoogsten geloofsgrond, dien de Ned. Herv. Kerk in hare algemeen aangenomene Formulieren van eenigheid uitspreekt. Die hoogste geloofsgrond nu bestaat in ‘de getuigenis des H. Geestes. (Art. 5, 9.)’
Met gepaste opmerkingen, een broederlijk woord aan beide partijen en eene ernstige waarschuwing tegen verdeeldheid tegenover Rome, eindigt dit stukje.

{==193==} {>>pagina-aanduiding<<}

Van wien is het? Men heeft het gevraagd en er naar gegist, doch dat zal wel uit enkele nieuwsgierigheid zijn, daar de Schrijver verklaart: ‘het gewigt van eenen gevestigden naam niet te kunnen léggen op zijne woorden.’ Blijkbaar is het een man die de waarheid in de liefde zoekt, en zich het: non me cuiquam mancipavi in zijn wapen voert. Hij is niet blind voor het goede, maar ook niet voor het minder goede in de zienswijze der uitersten. Hij wil geenen vrede door het opöfferen van een gedeelte der waarheid, en alzoo door transactie; integendeel: hij wil de volle waarheid, en niets dan haar, zien gehuldigd, opdat men door haar tot den vrede kome. En daarin gelooven wij, dat hij gelijk heeft. Men zal elkander nimmer leeren of althans blijven verdragen, indien men zich bewust is, om des lieven vredes wille inwilligingen te doen. En volgens den hier aangewezen weg is dat ook niet noodig.
Eenige maanden reeds is dit duidelijk geschreven stukje in het licht. Wij meenden, dat het om zijnen inhoud al spoedig aan een even bezadigd onderzoek zou zijn onderworpen. Tot ons leedwezen vernamen wij hiervan nog niets. Indien zich de werking dezer brochure daarin openbaart, dat de toon der zich noemende orthodoxen vrij wat gedaald is, zou den Schrijver de zelfvoldoening niet ontgaan, daartoe te hebben medegewerkt. Wij schreven deze breedvoerige aankondiging niet om den twist levendig te houden, maar alleen om de opmerkzaamheid te vestigen op eene brochure, die wij niet ernstig genoeg kunnen aanbevelen aan ieder, die in de gewigtigste van alle zaken tot zekerheid en helderheid wenscht te komen. Hiertoe, en afgescheiden van alle kerktwist, kan de lezing van dit stukje, in ons oog, uitnemend dienen.

Gods beloften zijn getrouw. Naar het Engelsch. Te Amsterdam, bij W.H. Kirberger. 1851. In 32mo. 65 bl. f :-15. 25 Exempl. f 3-:

Het Goddelijk Socialisme, of de mensch Christus Jezus.

{==194==} {>>pagina-aanduiding<<}
Door Newman Gall, B.A., Schrijver van: ‘Vreest niet, ik ben het!’ en: ‘Kom tot Jezus!’ Bij denzelfden. In 32mo. 87 bl. f :-30. 25 Exempl. f 6-:

Het eerste dezer werkjes is een soort van maandboekje, waaruit de lezer elken morgen iets lezen kan, om zich te sterken in de gedachte aan de zekerheid van de trouw des Heeren.
Het tweede is een stukje van den dag. Maar zóó voortreffelijk is het Evangelie, dat er niets in het leven voorkomt, of het weet dat te bezielen of onschadelijk te maken. Het vertoog is rijk, de strekking belangvol, de redenering overtuigend, de stijl levendig, de gang krachtig. Zie hier eene proef: ‘Wij staan bij de bouwvallen van eenen prachtigen tempel. Zijne stevige muren gapen ons met menige scheur en spleet tegen: zijne edele marmerzuilen liggen ter aarde; zijn keurig beeldhouwwerk is verbrijzeld. Hoe prachtig stond die tempel eenmaal daar met zijne gewelfde bogen en statigen toren en ten hemel reikende tinne, toen de stem des gebeds nog onafgebroken door zijne ontzaggelijke gewelven weergalmde! Kan die tempel nooit weder herbouwd worden? De menschen hebben het beproefd; maar ofschoon zij die scheuren en spleten weder gevuld hebben, de muren zijn niet gesterkt geworden, en die marmeren zuilen werden wel wederom opgerigt, maar zij zijn op nieuw gevallen. De wijsgeeren hebben hunne verschillende theoriën tot herstelling van de maatschappij voorgedragen, geleerden en zedemeesters hebben gepeinsd, geleerd en gezwoegd; maar hoe weinig hebben zij, ook met hunne uitstekende uitvindingen, kunnen te weeg brengen! Men heeft den menschen afgetrokkene beginselen van waarheid en regt opgedrongen; maar hoezeer zijn die gebleken krachteloos te zijn tegenover de magt der begeerlijkheid en zelfzucht! Men heeft verschillende vormen van regering voorgedragen; de alleenheersching, om de bandeloosheid der menigte te beteugelen; de volksregering, om de tirannij der weinigen te weêrstaan; constitutiën, volksvertegenwoordigingen, socialisme, communisme, vrijheid, ge-
{==195==} {>>pagina-aanduiding<<}
lijkheid, broederschap, algemeene broederliefde; - maar hoe veel
teleurstelling is niet het einde geweest van alle deze proefnemingen! De steenen van den bouwval zijn, de een na den ander, nevens elkander geplaatst geworden, maar er was geen cement om ze aan elkander te verbinden. Vele arbeiders hebben gewerkt om den hof in zijne vroegere schoonheid te herstellen; maar de loten, die zij plantten, wilden zelden wortel schieten. De takken, die wederom aan de boomen verschenen, in plaats van uit het hart der boomen op te groeijen, waren alleen van buiten af daarop gebonden, en de bloemen en vruchten, welke eenen korten tijd een schoon gezigt opleverden, bleken maar al te dikwijls slechts kunstbloemen en kunstvruchten te zijn. Is er dan in al deze verschillende proefnemingen tot welzijn der menschheid hoegenaamd niets goeds geweest? Is er geene waarheid in de wijshegeerte, in afgetrokkene beginselen, in regtvaardige wetten, in gelijke regten, in Constitutionele regeringen? Gewis, waarheid genoeg. Maar zij bezitten geen inwendig leven. Wij moeten naar hooger bron opzien dan deze aarde. De bouwval kan zich-zelven niet herbouwen. Hij, die het eerst den hof plantte, moet dien ook weêr herstellen. Hij, die het eerst den tempel stichtte, moet hem ook weder oprigten. De pogingen van wijsgeeren, Staatkundigen, philantropen zag men altijd mislukken. Maar God heeft een plan van herstelling ingerigt, en dit plan heeft dáár waar de mensch het geloofde en involgde, nooit gefaald. Dit plan, en dit alleen, wanneer het slechts ten volle uitgevoerd wordt, zal datgene, wat gebroken is, weder heelen, de verbrokkelde deelen van het groote menschelijk gezin weder bijeenvergaderen en in de toekomst een goddelijk Socialisme te voorschijn brengen, die gouden eeuw, dat beloofde duizendjarige rijk, wanneer liefde en gelukzaligheid over de gansche aarde heerschen zullen. De Stichter van dit goddelijk Socialisme, de werkmeester en tevens de eerste schakel van deze gouden keten van
algemeene broederschap, is de mensch christus jezus.’
Uit de persoonlijkheid en in de kracht van Zijn leven

{==196==} {>>pagina-aanduiding<<}
en regering wordt de ware gelukstaat der zedelijke wereld ontwikkeld. De Schrijver ziet in den persoon van christus een hooger wezen dat hij aanbidt, en verschilt daarin van velen, maar staat toch met dezen ook in zoo verre op één zelfde standpunt, dat hij het geheel tot den persoon des Heeren terugbrengt. Het zal niemand berouwen hem-zelven te hooren: ‘Daar loutere begrippen weinig kracht op ons uitoefenen, stelde jezus zich onder de waarneming onzer zinnen, door onder ons te wonen. Zijn geheele leven was ééne grootsche leerrede. En hoe welsprekend werd zij tot de harten der menschen gerigt! Dit was de eenige godgeleerdheid der eerste Kerk. Eer er nog eene geloofsbelijdenis opgesteld of eenig leerstelsel geordend was, vervulde het leven van christus de harten der menschen en bestuurde hunne daden. De Evangeliën gingen de brieven vooraf. Waarom anders hebben wij eene meervoudige beschrijving van dat wondervol leven, indien niet om ons te overtuigen hoe gewigtig het is, dat leven te bestuderen? De Apostelen predikten niet zoo zeer de Godgeleerdheid als christus. De eerste rede van petrus, waardoor drieduizend bekeerd werden, was eene verkondiging van christus. De menschen werden op Hem gewezen als op eenen levenden Verlosser. Zij werden vermaand niet zoo zeer in kerken, geloofsbelijdenissen en leerstukken, maar in Hem te gelooven. Gelooft in den Heere jezus christus. Wij prediken christus en dien gekruist.’ Het werd der Galatiërs herinnerd, hoewel zij in letterlijken zin den Verlosser niet gezien hadden, ‘dat jezus christus te voren hun voor de oogen geschilderd geweest was,
onder hen gekruist zijnde.’ Zoo zeer was de prediking van paulus eene voorstelling van den christus!
‘Het Christendom was onafscheidbaar van zijnen Stichter. Wij kunnen de wijsbegeerte van plato, aristoteles, baco of kant aanhangen, en echter onbekend zijn met hare grondleggers; ja, wij kunnen zelfs hunne personen veroordeelen, en nogtans hunne wijsbegeerte aankleven. Maar het Christendom is geloof, liefde en gehoorzaamheid, die jegens den persoon van christus beoefend wordt.

{==197==} {>>pagina-aanduiding<<}
In dien geest spraken en schreven de Apostelen altijd. In latere jaren evenwel heeft men het stelsel afgescheiden van zijnen Grondlegger. De menschen zijn dikwijls Godgeleerden geweest zonder Christenen te zijn. Geloofsbelijdenissen, leerstukken, stelsels, kerken, hebben de plaats van christus ingenomen. Men heeft liever in leerstellingen dan in christus geloofd. Naarmate men Hem, den mensch christus jezus, meer uit het gezigt verloren heeft, is het Christendom meer een vorm, eene philosophie en niet leven geworden. Onder het haarkloven over woorden, heeft men de stem van jezus uit het gehoor verloren; onder het twisten over het onbeduidende kleed des Heilands, heeft men den Gekruistezelven vergeten. Wij hebben thans behoefte aan datgene, waaraan de wereld altijd behoefte gehad heeft, namelijk, een ernstig geloof in eenen persoonlijken christus. Wij hebben het noodig, dat wij Hem als eenen levenden Persoon, die onder ons tegenwoordig is, bij ons gevoelen: als eenen Persoon, die ons door Zijn eigen gedrag toont hoe wij leven moeten, en die ons door de alvermogende kracht der liefde dringt “Zijne voetstappen na te volgen.” Een der vaders zegt, dat, aangezien christus het Woord Gods is, al de daden-zelven van Zijn leven woorden zijn, waarop men niet slechts behoort te staren als op louter schilderijen, maar als op letteren, om ze te lezen en te verstaan. Laat ons slechts behoorlijk de groote lessen leeren, welke Hij door Zijn leven ons aanbiedt, en de woestijn zal wederom juichen en bloeijen als eene roos.’
De man die aldus het woord voert, is wel waardig gehoord te worden. Wij gunnen zijn boekje de onderscheiding en bijval die het verdient, en wenschen, dat het bijdrage tot bevordering van geloof, hoop en liefde: dat hemelsche Socialisme van het Christendom.




Stichtelijke uren. Door Nicolaas Beets. Te Haarlem, bij de Erven F. Bohn. 1830. In gr. 8vo. 480 bl. f 4-20.

Stichtelijke uren: een zedige en bescheiden, doch ware

{==198==} {>>pagina-aanduiding<<}
titel voor dit Godsdienstige huisboek. Wij hebben ons aan dit Derde Deel niet minder verkwikt dan aan de vorige deelen. De bundel bevat twee-en-veertig Hoofdstukken, van welke geene enkele als misplaatst kan worden beschouwd. Zij onderscheiden zich door eenvoudigheid en kracht, door diep ingrijpen in het gemoed, en door kortheid, die het gemakkelijk en mogelijk maakt, dat ook in een bedrijvig gezin een. Hoofdstuk achtereen kan worden uitgelezen. Met een menschkundigen en dichterlijken blik beschouwt de waardige beets onderscheidene Bijbelsche tafereelen, zoo als: de toebrenging van den hoofdman cornelius, den eersten heiden, die door den waterdoop in de Gemeente des Heeren werd ingeleid; - de vervolging van jezus vrienden door Koning herodes agrippa, en zijn dierlijk uitëinde; - de Evangelieprediking te Filippi. Voortreffelijk is het paradijs-tafereel geteekend: de mensch begaafd met het beeld van den Schepper, doch het wegwerpende in den stroom der zonde, omdat hij zich-zelven voor het origineel in plaats van voor de kopij aanziet.
Wij roemen de gelukkige lakt van den Heer beets in de keuze der stukken. Gepaste afwisseling voorkomt elken zweem van eentoonigheid. Men wordt telkens verrast, beter met zich-zelven bekend, en indien ook niet met zijn eigen hart, dan toch met God en Dien dien Hij gezonden heeft nader bevriend. Dit is de hoofdverdienste van een werk, dat men er niet alleen wijzer door wordt, maar ook zich er beter bij gevoelt.




Prijsverhandeling (bekroond met den prijs van het legaat van Js. Monnikhoff) over de goed- en kwaadaardige gezwellen door Dr. J.M. Schrant. Eerste en tweede Aflev. Met twee op koper gegraveerde Platen. Te Amsterdam, bij Ipenbuur en van Seldam. 1851. In gr. 8vo. 300 bl.; de 2 Aflev. f 1-95.

Het was een gelukkig denkbeeld van de Uitgevers der hier boven aangekondigde Verhandeling, om ze bij

{==199==} {>>pagina-aanduiding<<}
afleveringen door den druk bekend te maken. Het leerstuk der gezwellen ziet, wat hare histologische ontwikkeling betreft, voornamelijk van het microscoop hare wetenschappelijke oplossing meer en meer te gemoet, en dagelijks wordt op dit veld eene nieuwe ontdekking gedaan, die als een eigendom der geneeskundige wetenschap aan de kennis van hare beoefenaren niet mag worden onthouden. De bekendmaking van zulke ontdekkingen vereischt dan te meer spoed, wanneer de Schrijver-zelf, gelijk de werkzame en verdienstelijke Dr. schrant, aan die oorspronkelijke werkzaamheden een ijverig deel neemt. Dáárom willen ook wij met de aankondiging dezer Verhandeling niet wachten, tot de derde of laatste Aflevering, hoezeer ook de belangrijkste, het licht zal zien. Ons verslag zal voorloopig alleen strekken, om de aandacht van de Genees- en Heelkundigen op deze belangrijke monographie te vestigen, ten einde in het belang der wetenschap en kunst hare verspreiding onder de geneeskunst-oefenaren te bevorderen. Haar inhoud toch bepaalt zich niet enkel tot het ontleed-, natuuren ziektekundig onderzoek der goed- en kwaadaardige gezwellen, maar tevens tot de toepassing, die daaruit voor de genees- en heelkundige behandeling is af te leiden.
In eene Inleiding, b. 1-16, wordt gesproken over het begrip van het woord gezwel, voorts over de meest gepaste verdeeling, waarbij het histologisch element voornamelijk op den voorgrond is gesteld; verder over het verschil tusschen een goed- en kwaadaardig gezwel, met opgave van de orde, in welke de Schrijver alle deze behandelen zal, namelijk: bloedgezwellen, vezelstof-, pigment-, vezel-, vaat-, kraakbeen-, been-, vet-, en epithetium-gezwellen, waaronder ook het colloed behoort, gezwellen, wier beschouwing in deze twee Afleveringen ten einde loopt. Volgens de hier bepaalde orde zal de derde Aflevering, behalve de beschrijving der wei- en beursgezwellen en het aloeolaire weefsel, het hoofdstuk bevatten over den veelvormigen kanker, dien, even als de tuberkels

{==200==} {>>pagina-aanduiding<<}
onder de vezelstofgezwellen beschreven, eene uitvoerige en veelzijdige bewerking is ten deel gevallen.
Onze bedoeling is alleen eene korte aankondiging van deze oorspronkelijke Verhandeling te doen, en de kritiek over al die onderwerpen uit te stellen tot de derde Aflevering zal zijn uitgegeven. Voor als nu willen wij er daarom slechts bijvoegen, dat de Heer schrant, sedert zijn werk de eer der bekrooning te beurt viel, al de onderwerpen door vermelding der microscopische waarnemingen van anderen en van zich-zelven, op de hoogte der wetenschap, tot aan de uitgave toe, heeft opgevoerd, dat hij daarbij met eene bescheiden kritiek is te werk gegaan, en door goed geteekende en in koper gegraveerde figuren de verschillende micrographische voorwerpen heeft zoeken duidelijk te maken. De vaderlandsche kunstgenooten, die thans zelden eene oorspronkelijke Verhandeling, op eigen onderzoek gegrond, in handen krijgen, zullen het zich niet beklagen, wanneer zij dit verdienstelijk werk, dat bovendien zich door de typographische uitvoering aanbeveelt, aanschaffen, niet, om het voor eens oppervlakkig in te zien, maar, om het als eene kritische verzameling van àl wat over dit onderwerp door verschillende geleerden geschreven is, aandachtig te lezen en te bestuderen.





Le Dualisme de la raison humaine, ou le criticisme de Em. Kant, amélioré sous le rapport de la raison pure, et rendu complet sous celui de la raison pratique; par Mr. J. Kinker, publié par les soins et sous les auspices, et avec des notes de J.D. Cocheret de la Morinière, Pasteur émérite etc. etc. Tome deuxième. A Amsterdam, chez Weytingh et van der Haart. 1852. Grand in octo. 374 pag. Prix des deux Volumes: f 9-20.

Wij ontvangen hier in het Tweede en laatste Deel van dit diepzinnig wijsgeerig werk, het tweede en derde

{==201==} {>>pagina-aanduiding<<}
standpunt (phase), waaruit men het daarin behandelde vraagstuk kan bezien. Vooreerst wordt het Dualismus en de schijnbare tegenstrijdigheid, waarin de menschelijke rede vervalt, en de vruchtelooze pogingen, die sommige wijsgeeren aangewend hebben om die op te heffen, in de tweede phase ten duidelijkste aangetoond. Noch het Materialismus, noch het Spiritualismus is hiertoe in staat. Zij kunnen de kennis der objective en subjective verschijnselen (phenomenen) niet in overeenstemming brengen. Wij zullen zien, dat noch het Hylozoïsmus, of de leer der wereldziel, van de oude wijsgeeren, noch het Pantheïsmus van spinoza, noch de verschillende stelsel van fichte, schelling en hegel, de identiteit van onze subjective kennis, met het objective heelal hebben kunnen bewijzen. Kant is in zijne stelling, dat wij de zaken zoo als zij zijn, niet kunnen bereiken, en niet in staat zijn om tot eene nonmenale kennis op te klimmen, niet wederlegd geworden. Zijne kritische méthode is wel door de speculative wijsbegeerte van onzen tijd vergeten, maar het nieuwe Dogmatismus is tot zulke resultaten vervallen, dat deze méthode de eenige ware blijkt te zijn, om de wijsbegeerte te hoeden voor afwijkingen, zoo als wij bij de jong Hegeliaansche School gezien hebben, waarin zich de uitersten van het Spiritualismus met die van het Materialismus vereenigd hebben, en het idé van hegel zich met het grove Pantheïsmus van het Systême de la
Nature heeft zamengesmolten.
Kant heeft de onwrikbare grondslagen van de kritische méthode gelegd, maar heeft die niet volledig uitgewerkt en toegepast, hij is op het dualistisch standpunt blijven staan, zijne zuivere, of theoretische, en zijne praktische rede zijn twee polen, die lijnregt tegenover elkander geplaatst, door geen hooger idé tot overeenstemming gebragt worden. Met de eerste is onze kennis geheel subjectief onderworpen aan de vormen onzer zinnelijkheid, ruimte en tijd, en aan de categoriën des verstands, door de laatste worden wij in eenen nonmenalen staat verplaatst, die de scherpste tegenstrijdigheid met onze zinnelijke kennis oplevert. Vandaar de antinomiën

{==202==} {>>pagina-aanduiding<<}
der rede, die hij als onöplosbaar voorstelt, de onbewijsbaarheid van het bestaan van God en onsterfelijkheid, die als postulaten der praktische rede moeten aangenomen worden.
De idéën der rede zijn voor hem niet daarstellend (constitutief), maar slechts regelend (regulatief), en kunnen ons niets zekers leeren van de nonmenale gesteldheid van het groote geheel, waarvan wij een deel uitmaken. Dit subjectief Idéalismus heeft vele denkers van de kritische méthode afkeerig doen worden, in plaats van te pogen, die volledig te maken, zoo als hier door den scherpzinnigen en diepdenkenden kinker geschied is, die in zijne wijsgeerige onderzoekingen er op uit is geweest om de klove tusschen de phenomenale en nonmenale kennis te dempen, en hierin, volgens ons gevoelen, door zijne hypothese, die hij zedig als eene proeve voorstelt, geslaagd is.
De inhoud der uiteenzetting van de tweede en derde phase, waarin de schijntegenstrijdigheden der menschelijke rede op eene voldoende wijs opgelost worden, is zòò rijk, dat het ons te ver zoude leiden, die, hoe kort ook op te geven, hij dient in het werk-zelf nagegaan en bestudeerd te worden. - Als wij eene korte schets van de besluitende Narede van het geheele werk geven, kan men genoegzaam zien hoe veel voortreffelijks het bevat, en met welk een vertrouwen de hypothese, die kinker in de derde phase van zijn geschrift voorstelt, kan aangenomen worden, ter oplossing van het onvermijdelijk Dualismus, dat tot nog toe de menschelijke rede in hare kennis aankleeft.
Kant zou door de kritische methode de weg ter oplossing hebben kunnen vinden, indien hij de categoriën des verstands ook op onze in- zoo wel als op onze uitwendige gewaarwordingen had toegepast. Maar nadat hij de wetten van het kenvermogen als niet van aanwending op het phenomenale ik beschouwde, zonder echter op te houden het ik als verschijnsel aan te zien, moest hij wel in tegenstrijdigheden vervallen. Vandaar de antinomiën der rede, waardoor de noodzakelijkheid en de

{==203==} {>>pagina-aanduiding<<}
vrijheid tevens te bewijzen en te ontkennen is, en de mensch te gelijk een wezen wordt, dat zoo wel aan de onveranderlijke Natuurwetten als verschijnsel is gebonden, als hij tevens als nonmenon verpligt is het onvoorwaardelijk gebod der zedewet (categorisch imperatief) op te volgen. Zoo hij de denkwetten op het onzinnelijke zoo wel als op het zinnelijke had toegepast, zou hij de ruimte en tijd tot de oneindigheid en eeuwigheid verheven hebben, en zich boven de werking en tegenwerking der beide objective en subjective Naturen hebben gesteld, waardoor hij tot het inzigt en hesef van eene kracht zou gekomen zijn, die in het onbegrensd en oneindig geheel alle de onveranderlijke wetten in werking breugt, door welke de nonmenale Natuur, die de grondslag van de beide vorige uitmaakt, haren onwederstaanbaren invloed op deze twee vleugels van het gebouw onzer kennis uitoefent. De physische Natuur aan de noodzakelijke wetten gebonden, en de vrije en zedelijke zijn even noodzakelijke uitdrukkingen van die oneindige kracht, die ook noodwendig door hunne tegenstelling verondersteld wordt, omdat zij - mystiek huwelijk van een Fatalismus zonder vrijheid en eenen vrijen wil zonder beperking - door een volmaakt doel moeten opgelost worden. Dit is ook in het kort de hypothese van kinker, waardoor de identiteit van deze beide uitersten door eene derde nonmenale Natuur, die wij niet kunnen kennen, maar wiens bestaan zich aan onzen geest onvermijdelijk opdringt, wordt daargesteld, en die alleen in staat is, het onvermijdelijk Dualismus der menschelijke rede te verklaren en eenigzins op te heffen.
Wij hebben reeds aangemerkt, dat het Dogmatismus, zoo wel het materiëele als het spirituëele, vergeefsche pogingen aangewend heeft om tot dit doel te geraken; het is alleen door de kritische wijsbegeerte, waarvan kant de grondslag gelegd en het aanvangspunt aangewezen heeft, dat deze hoogst gewigtige vraagstukken tot eene gedeeltelijke oplossing kunnen gebragt en sommige schijntegenstrijdigheden uit den weg geruimd kunnen worden. Hij heeft de objective vleugel onzer kennis op

{==204==} {>>pagina-aanduiding<<}
vaste grondslagen gebouwd, maar het ik, en, in het algemeen, de subjective zijde van het heelal liet hij zonder genoegzame oplossing; en het Dualismus van de objective Natuur zou nog beter verklaard kunnen zijn, indien de groote denker zich niet van zijn aanvangspunt verwijderd had, door van onze phenomenale ziel een nonmenon te maken, waarvan wij noch begrip, noch ondervinding bezitten: hoewel de ervaring het eenige middel onzer kennis is, als wij er de categoriën des verstands op toegepast hebben. Maar hebben wij ook geene ervaring van ons denkend subject, zoo wel als van de voorwerpen die ons omringen? Als wij op deze twee ervaringen de categoriën, die de wetten van ons kenvermogen zijn, aanwenden, is het voor ons duidelijk, dat er in het heelal twee Naturen bestaan: de objective of zinnelijke, en de subjective of zelfbewuste. Vandaar ook, dat er tweeërlei soort van verschijnselen zijn, waarop wij de categorie der oorzakelijkheid kunnen toepassen, waardoor wij tot de kennis van twee verschillende oorzakelijkheden komen, te weten: die van oorzaak en gewrocht, die tot een absolut Fatalismus geleidt, en die van middel en doel, die niet anders dan in een stelsel van volstrekte vrijheid eindigen kan, namelijk in eene vrijheid zonder wet of regel (?), - Fatalismus, dat in den grond niets anders dan een volslagen Atheïsmus is, - en eene vrijheid, die, zonder eene beperking, op willekeurig Theïsmus moet uitloopen, welke beiden van een zedelijke rigting verstoken zijn. Dit is het Dualismus op den hoogsten trap zijner tegenstelling: het Antinomismus ten top gevoerd; maar hier brengt ook het uiterste van het
kwaad zijn geneesmiddel mede. Het is hier, dat geene uitkomst dan door de kritische wijsbegeerte bestaat, maar alleen als zij de kritiek op alle de geheime deelen van den doolhof van het menschelijk verstand, en de diepste schuilhoeken der vermogens van onzen geest poogt toe te passen. Uit hoofde dat wij deze twee oorzakelijkheden slechts kennen, zoo als zij ons subjectief voorkomen, en geenszins zoo als zij werkelijk zijn, kan deze tegenstrijdigheid slechts schijnbaar en geenszins wezenlijk zijn. Zij zonden zich

{==205==} {>>pagina-aanduiding<<}
dus kunnen vereenigen door middel van de idéën der rede, dat een vermogen is, dat zich buiten en boven de grenzen der ervaring uitstrekt, en in alles onvoorwaardelijk eene volmaakte en absolute eenheid eischt. Maar het geheel, dat uit deze eenheid geboren wordt, kan niet anders dan uit de wederkeerige werking en tegenwerking der objective en materiëele Natuur en der subjective of zelfbewuste ontstaan, die in hunne geheelheid zich niet anders dan in het middelpunt ontmoeten kunnen, waarin zich deze twee schijnbare en phenomenale Naturen te zamen smelten.
Dit is eene hypothese, die geheel aan al de vereischten voldoet, om deze schijntegenstrijdigheid te doen ophouden; want uit hoofde het onmogelijk is, dat twee Naturen, waarvan de eene de andere vernietigen zoude, gelijktijdig en nevens elkander zouden kunnen bestaan, moet wel eene derde en hoogere Natuur, die kant eene nonmenale zoude noemen, het onzijdig punt uitmaken, waarin beide elkander ontmoeten en zich in eene hoogere eenheid oplossen. Dit wordt door het voorbeeld van de zamenvloeijing van twee tegenovergestelde polen in een gemeenschappelijk en neutraal middelpunt, zonder hetwelk hunne vereeniging onmogelijk zoude zijn, zinnelijk opgehelderd.
Men kan met kant zeggen, dat het hoofdgebod der zedewet: ‘Handel zoo, dat de regel (maxime) van uwen wil, dien van alle zedelijke wezens kan uitmaken’, een gebod is, dat wij overtreden kunnen. Maar het is tevens eene noodzakelijke wet van deze nonmenale Natuur, die boven de twee vleugels van het Dualismus der menschelijke rede verheven is. Zonder die Natuur te kennen, weten wij, dat zij niet dan wetten bevat, die opgevolgd moeten worden; dit is hetgeen kant vergeet daarbij te voegen. Zoo deze wetten niet volkomen in de wereld der verschijnselen hunne verwezenlijking vinden, is het omdat zij in het groot geheel der phenomenale wereld overal geene voorwerpen vinden, die reeds geschikt zijn om daarvan te worden doordrongen. Door onze rede worden wij genoopt eene onfeilbare en scheppende kracht aan te nemen, die eene algemeene eenheid

{==206==} {>>pagina-aanduiding<<}
van het stoffelijke en zedelijke daarstelt, en het Dualismus daarvan vernietigt. Hetgeen wezenlijk paradox in de kritiek der praktische rede van kant is, zoude het niet zijn, zoo, in plaats van zich bij den vorm van eenen volmaakten en zuiveren wil te bepalen (het categorisch imperatief), hij zich tot een zuiver en absolut bestaan verheven had, dat hij, in plaats van eene algemeene wetgeving, eenen algemeenen en onveranderlijken wil had moeten noemen, waarvan de vrijheid slechts een gebrek zoude zijn; - of liever, waarin de vrijheid en noodzakelijkheid als in een onzijdig middelpunt te zamenvallen; terwijl dien vrij wordt in den subjectiven en als noodzakelijk in den stoffelijken vleugel zich vertoont, maar onveranderlijk blijft wat het geheel van zijne volmaakte en onwrikbare wetten aanbelangt. Dit had fichte, schelling en hegel tot het aannemen van de oneindige kracht der nonmenale Natuur moeten brengen, zonder welke men tot de oneindige zelfstandigheid van spinoza, of tot het Scepticismus van hume vervalt.
Maar keeren wij tot het nonmenale verband terug, dat de beide phenomenale Naturen tot een geheel verbindt, en trachten wij de vraag: welke de band is, die den zedelijken mensch met den natuurlijken vereenigt? te beantwoorden. Bezien wij uit dit oogpunt het instinct, of die vermogens van 's menschen geest, die het midden uitmaken tusschen de ervaring, die hij van de uitwendige voorwerpen, en van die welke hij van zijn denkend onderwerp verkrijgt, en die bovendien onverklaarbaar zijn, zonder eene werking, die in hem, onafhankelijk van hem-zelven, zijnen invloed uitoefent.
Kant merkt te regt aan, dat wij ons ik als nonmenon niet kennen, maar wij weten dat de mensch, als zoodanig, ons verschijnt, niet zoo als hij in zich-zelven is, maar zoo als hij ons in zijne beide phenomenale Naturen voorkomt; en omdat de uitwendige Natuur, onder het gebied der algemeene wetten, op ons eenen invloed uitoefent in eenen hoogeren graad dan bij de dieren, die in ontwikkeling het naast bij den mensch staan, komt de beschaafde denker tot de overtuiging van het onderscheid der indrukken, waarop hij de wetten van zijn kenvermogen

{==207==} {>>pagina-aanduiding<<}
toepast, en die instinctmatige ervaring, die geheel afgescheiden is van de begrippen van doel en middel, van oorzaak en gevolg, en dat deze ervaring zich met eene onwederstaanbare kracht onmiddellijk aan hem opdringt. Bij de dieren werkt het instinct de bedoelingen der Natuur uit, zonder dat deze duidelijk weten wat zij doen, b.v. in de vormdrift der bijen, mieren en bevers.
Is het geen instinct van eenen hoogeren en goddelijken aard dit verheven gevoel, dat de kunstenaars in hun gevoel voor het schoone en verhevene bezielt, als zij, door een scheppend genie vervuld, niet volgens de regelen der logica, noch bedaard volgens de idéën der rede, maar door eenen onwederstaanbaren invloed, die zij niet kunnen verklaren, eene aandrift ontwaren, die hen in staat stelt om meesterstukken voort te brengen, die men niet bewondert omdat zij waar of goed zijn, maar omdat zij tot eene idéale Natuur behooren; dat is: boven de gewone werkelijkheid zijn verheven.
Het onderscheid, dat er tusschen het menschelijk verstand en het hem eigen instinct bestaat, is, dat sommige zijner vermogens nog niet tot eene vrije en zelfbewuste ontwikkeling gekomen zijn, waardoor verre weg het grootste gedeelte van het menschdom bijna geheel aan eenen zekeren instictmatigen invloed onderworpen is, en zijn verstand en rede niet tot eenige rijpheid zijn gekomen.
De rede-zelve schijnt in den mensch uit eene zich onbewuste en instinctmatige kiem voort te spruiten.
Kant, die niet tot den oorsprong van het instinct opklimt, en in de met een doel werkzame oorzakelijkheid, niet dan een regelend beginsel der oordeelskracht ziet, kan echter er niet van tusschen de verbeeldingskracht als een onafhankelijk vermogen van de overige krachten van 's menschen aanleg te beschouwen, en als eene scheppende oorzaak, die zelfs bij de minst ontwikkelde volken werkzaam is. Hij erkent ook, dat in de dichtkunst de verbeelding zich in al haren rijkdom en kracht ontwikkelt, en daardoor eene ideale wereld schept, die ons de werkelijke doet vergeten. De verbeeldings-
{==208==} {>>pagina-aanduiding<<}
kracht werd, niet zouder grond, door jacobi het instinct der rede genoemd. Door de verbeeldingskracht verheft zich het genie boven de waarheid der werkelijkheid, door eene instinctmatige aandrift, geholpen door de verstandelijke en redelijke vermogens van den geest. Maar deze verbeeldingskracht wordt zuiver instinct en daalt onderwerkelijk neder, in de droomen, in den waanzin, in het Somnambulismus, en in alle afwijkingen van eene phantasie zonder regel en gids.
Het instinct is dus een onzijdig middelpunt tusschen twee polen, en het komt hierdoor met den band, die de beide polen van het heelal vereenigt, overeen. En inderdaad alle de polariteiten, die wij kennen, of zij uit positive of negative hoedanigheden bestaan, behoeven, omdat zij als tegenovergestelden elkander terugstooten, eenen band, om zich niet geheel en al van elkander te verwijderen.
Men kan dezen algemeenen typus ook in het onmetelijk Mechanismus van het heelal, dat door zijne verwonderlijke kracht het geheel der ontelbare zonnestelsels in verband houdt, terugvinden. Eene kracht, door kepler gegist, en door newton, herschel en laplace aan de wiskundige berekening onderworpen, en die door kant in zijne Theorie des Hemels, niet dan door de tegenovergestelde krachten der stof, de zamentrekkende en uitzettende, kan verklaard worden, waardoor de algemeene zwaartekracht ontstaat, die de instinctmatige en bewegende polariteit der eeuwige schepping uitmaakt.
De verbeeldingskracht, die door kant zoo juist in zijne Kritiek der Oordeelskracht beschreven is, klimt daar nog niet tot dit scheppend vermogen op, dat door zijnen analytischen geest de wetenschappen door nieuwe ontdekkingen verrijkt, dat geene andere wetten dan die van zijne inwendige aandrift erkennende, het midden is tusschen het physisch en zedelijk kwaad, en in zijne vrije gewrochten zich boven de werkelijkheid verheft, of daar beneden daalt.
De verbeeldingskracht is te gelijk te moeder der verdichting en der fabel, de verspreidster van het kwaad

{==209==} {>>pagina-aanduiding<<}
en de verkondigster van het goede, en de stem der waarheid. Zij beslist, waar niet anders dan vermoedens kunnen plaats hebben. Het is door haar, dat het schoone en het lelijke dat daaraan tegenovergesteld is, de waarheid en het valsche, de deugd en de ondeugd zich als in een onzijdig punt vereenigen. Zij vereenzelvigt zich hierdoor met de algemeene nonmenale Natuur, die de band van de beide phenomale vleugels uitmaakt, om daarvan slechts ééne wereld te vormen, die, door het algemeene leven bezield, een geheel is, waarin alles vereenigd te zamenhangt, en waarin zich alle mogelijke trappen van ontwikkeling bevinden.
Zoo wij het gebied der algemeene krachten het nonmenale instinct van het heelal genoemd hebben, wordt het hierdoor niet verlaagd, want als men het van de zijde van zijn verheven scheppenden aanleg wil beschouwen, waardoor het in het gebied der vrije gedachte werkzaam en voortbrengend is, kan men het 't goddelijk instinct van de drieledige Natuur noemen. De inwendige stem, die de gids onzer vrije handelingen is, maakt een gedeelte van dit instinct uit, als zijnde eene weerklank uit eene hoogere Natuur, dan die zich aan onze zintuígen vertoont. De grootste twijfelaars, zoo als een hume, konden niet ontkennen, dat in de deugd alleen de ware grootheid van den mensch bestaat; hij was het, die overtuigend aantoonde, dat er geene grootere zedelijke en godsdienstige dwaling is, dan die van het Endomenismus, of de leer om de deugd als middel tot verkrijging van een zelfzuchtig geluk aan te zien; die haar tot eene aalmoezen vragende godin verlangt. Hij stelde, en betoogde het door zijn voorbeeld, dat de liefde tot de deugd uit het zedelijk gevoel voorspruit, even als de smaak uit dat voor het schoone, dat de bron der kunsten is; en dat het menschelijk verstand en zijne rede beide in voortreffelijkheid voor lager dan deze twee instinctive kenmerken van zijne grootheid te houden zijn; het zijn spranken van dit goddelijk instinct, dat het heelal met Zijnen adem vervult, beweegt en onderhoudt.
De oude Wijsgeeren noemden daarom de mensch een

{==210==} {>>pagina-aanduiding<<}
Microcosmus, omdat hij in zijn zinnelijk en tevens ook in zijn geestelijk wezen het afbeeldsel van het heelal vertoont, zoo wel in de beweegkrachten zijner ziel als in de harmonie der deelen van zijn ligchaam.
Kinker besluit uit deze oplossing van het Dualismus der menschelijke rede, die overal zijnen typus in het heelal terugvindt, dat, zoo men zijne hypothese op de bovennatuurkundige (of liever wijsgeerige) beginselen der talen, der wiskundige wetenschappen en op de theorie der kunsten toepaste, en eene meerdere uitbreiding aan de analysis der bestanddeelen van de verbeeldingskracht gaf, men misschien zoude vinden, dat de analogie van alle deze instinctive polariteiten tot ééne noodzakelijke wet van de algemeene analogie van het menschelijk verstand en kenvermogen geleidt, en dat, hetgeen hij slechts als eene hypothese heeft voorgesteld, wezenlijk als een algemeen beginsel gelden kan, dat de hoofdtypus van alle waarheid uitmaakt.
Hetgeen hij in de derde phase van zijne proeve bewezen of verklaard heeft, komt dus hoofdzakelijk hierop neder. Dat de zedelijke en natuurlijke mensch een en dezelfde persoonlijkheid, dat is, één individu is, waarin het Antigonismus tusschen stof en geest in eene éénheid is opgeheven. De zedelijke Natuur is hier in den algemeenen zin op te vatten, die tevens de verstandelijke en redelijke omvat niet alleen, maar ook die verhevene instinctive vermogens, waardoor de mensch, in verband met de twee phenomenale Naturen staande, den invloed van de hoogere nonmenale Natuur ontvangt, waarvan hij een voornaam deel uitmaakt. De Wijsgeeren, die den mensch als een Microcosmus, als eene afspiegeling van het Macrocusmus, van het heelal aanzagen, schijnen bewust of zonder er verder op door te denken, van het gevoelen van kinker geweest te zijn. De mensch beslaat ook het onzijdig punt, dat het Dualismus tot eene hoogere eenheid oplost. Geen ligchaam zonder ziel, geen ziel zonder ligchaam, zelfs niet in de verschijnselen der stof, die men inorganisch vermeent te zijn. De jonge fichte heeft in een geschrift, waarin hij de Dialectica

{==211==} {>>pagina-aanduiding<<}
van hegel poogt te regt te wijzen, heldere begrippen daaromtrent voorgesteld. De geest verwezenlijkt zich niet dan in de stof, en zoo min als er een onbezielde en anorganische stof is, bestaat er een onstoffelijke geest, beiden doordringen elkander, de eene is de kracht, de andere het werktuig.
Kinker, wel verre van het Dogmatismus van fichte, schelling en hegel na te volgen, blijft aan de grondbeginselen van het Kriticismus getrouw, in plaats van zoo als fichte het ik als oorsprong van het heelal te verklaren; of met schelling de identiteit van object en subject, dat voor hem God is, die zich in de wereld objectiveert, vast te stellen; of met hegel te zeggen, dat God het logisch idé van het zuivere denken is, en dus ook op zijne beurt de polariteit van de zedelijke en physische Natuur, die in hunnen phenomalen toestand, door de hoogere nonmenale en bezielende wereldörde tot éénheid gebragt zijn, God te noemen, laat hij zijne hypothese slechts als het resultaat van de gezuiverde en in alle opzigten volledig gemaakte kritische méthode voorkomen, zonder haar met eenige theologie te verwarren.
Terwijl de Duitsche Wijsgeeren, die kant's opvolgers waren, het spoor dat hij afbakende, verlieten, zich in eene constructie a priori verwarden, en hunne fictiën als wetenschappelijk bewezen grondstellingen voordroegen, waarvan zij hun aanvangspunt namen, was de hypothese van kinker de slotsom van zijn wijsgeerig kritisch onderzoek, die hij als de eenig mogelijke bewees, maar nogtans slechts als eene veronderstelling; zonder welke echter de eeuwige schepping van het Macrocosmus, waarin het zelfde Dualismus als in het Microcosmus van den mensch heerscht, een raadsel blijft, waarvan men te vergeefs de oplossing zoekt.
Hetgeen wij kunnen kennen, door de ervaring aan de categoriën des verstands te onderwerpen, zijn de twee phenomenale Naturen, en het onoplosbaar Dualismus, dat er het gevolg van is, maar wij weten, dat wij instinctmatige indrukken verkrijgen, die boven het gebied der categoriën verheven zijn, hierdoor zijn wij echter in

{==212==} {>>pagina-aanduiding<<}
verband geplaatst met eene hoogere orde van zaken, die wij innig gevoelen zonder die te begrijpen.
De hypothese kan dit weten verklaren zonder het in een waarlijk wetenschappelijk stelsel te kunnen opnemen. Men kan niet ontkennen, dat de Godheid, die men volgens de hypothese van kinker zoude kunnen aannemen, niet minder verheven is dan het subject-object van schelling, dat zich als eene incarnatie van vischnou in eene wereld herschept, of het dialectisch idé van hegel, dat zich in een oneindig proces moet ontwikkelen. Maar kinker wil het geloof niet door eene wetenschappelijke slotsom bepalen, noch de wetenschap met de theologie verwarren; hetgeen niet dan het vrije onderzoek belemmeren kan.
De Wijsgeeren hebben ten allen tijde naar deze hoogere wereld en den oorsprong der dingen gezocht: zoo wel de oude Ioniërs als de volgelingen van pythagoras en de eleaten. Gedurig in strijd met het Dualismus, dat de menschelijke rede aankleeft, meenden de laatsten de overwinning daarop in hun Pantheïsmus behaald te hebben. Plato zocht de oplossing daarvan in zijne Idéën; aristoteles in zijne onbewegelijke beweegöorzaak; de Stoïcijnen in hunne wereldziel, en de Nieuw-Platonisten in hunne geheimzinnige eenheid, die zich in eenen drieledigen vorm openbaart. Zij zelfs, die niet hooger dan tot de zinnelijke indrukken opklommen, zoo als epicurus, moesten de wereld als een groot geheel beschouwen, dat door, al waren het ook blinde krachten bewogen wordt. In de latere tijden duurde de strijd en de schijnbare overwinningen voort; vandaar de twisten der Realisten en Nominalisten in de middeleeuwen, het Pantheïsmus van giordano, bruno en spinoza, de Monadenleer en de harmonie préétablie van leibnitz. De ervaringswijsgeeren, zoo als baco en locke, konden zich ook van de tegenstelling tusschen stof en geest niet losmaken, en zelfs de Schrijver van het Systeme de la Nature beschouwt het groot geheel der zigtbare wereld als eeuwig en oneindig. De kritische méthode van kant toonde het vruchtelooze van al deze dogmatische bespiegelingen aan,

{==213==} {>>pagina-aanduiding<<}
voor de wetenschappelijke oplossing van het vraagstuk, en kwam, door een diep onderzoek van 's menschen kenvermogen, tot eene scherpe voorstelling van het Dualismus, tevens den waren weg tot eene meer voldoende oplossing daarvan aanwijzende. Zijne volgelingen weken van dien weg af, en waagden zich weder op dien van de dogmatische bespiegeling; hunne pogingen voerden hun dikwijls tot paradoxe stellingen, die de wijsbegeerte bij velen in mistrouwen bragten. Het oude Materialismus stak ook op nieuw het hoofd op, doch het nam in de Philosophie positive van comte een meer streng wetenschappelijken vorm aan, en wij zagen in onzen tijd, dat de uitersten der speculatie van de jong Hegeliaansche School, met de Materialistische wereldbeschouwing van het Socialismus, ongerijmd in Humanismus of in menschvergoding, zoo als zij zich op aarde vertoont, te zamen vielen.
Kinker, die meer dan een halve eeuw de kritische méthode bestudeerde, en, van hare waarde doordrongen, zich niet door de op elkander volgende latere stelsels liet wegslepen, zag, dat kant die eenzijdig had toegepast; hij peinsde op middelen om de wijsbegeerte door deze méthode verder te brengen, en de leemten aan te vullen, die de groote denker van Koningsberg er in gelaten had. Hij kwam eindelijk tot de overtuiging, dat zoo wel de zedelijke als de stoffelijke wereld, zoo als zij ons verschijnen, aan de wetten van het kenvermogen onderworpen zijn, dat ruimte en tijd, mitsgaders de categoriën des verstands, tot eene hoogere orde van zaken behooren, die tevens als de nonmenale Natuur den grond van de beide phenomenale werelden uitmaakt. Door hetgeen hij hier in dit werk, zedig eene proeve genoemd heeft, en met voorzigtigheid, als eene hypothese, zijnde de slotsom van een veeljarig onderzoek, voorstelt, is de weg gebaand, om de dualistische antinomiën van vrijheid en noodzakelijkheid, oneindigheid en begrensdheid, goed en kwaad, te doen ophouden. Hij heeft met regt een zekeren aanleg van den geest, waarmede hij met het alleven in verband staat, door hem instinct genoemd, en de verbeel-
{==214==} {>>pagina-aanduiding<<}
dingskracht, als de vermogens aangemerkt, waardoor de mensch eenigzins tot het besef van deze hoogere wereld kan opklimmen. Het doel der wijsbegeerte in haar verder streven is door hem daardoor aangewezen: even ver verwijderd van het grove Materialismus als van de bespiegeling a priori, sluit zich de philosophie, bij hem, met de vorderingen der overige wetenschappen in onzen tijd, tot een geheel te zamen.
Wij beschouwen dus het nagelaten werk van den diepzinnigen kinker, als eene krachtige bijdrage om de Wijsbegeerte wederom op het spoor te brengen, dat zij in onze eeuw meestal verlaten had. Het is een bewijs, dat men de kritische méthode niet moet veronachtzamen, maar trachten die vollediger toe te passen; eene overtuiging, waartoe bedaarde denkers, in Duitschland onder anderen de jongere fichte, ook gekomen zijn. De wetenschap is niet bestemd om eeuwig in denzelfden kring rond te wentelen, maar om langzaam doch onophoudelijk vooruit te streven, en een werk als het Dualisme de la raison, waarop onze Philosophische Letterkunde, die niet zeer uitgebreid is, roem kan dragen, is uitnemend geschikt dien vooruitgang te bevorderen.
Wij danken den Heer cocheret de la morinière voor de moeite aan de uitgaaf van dit uitgebreide werk besteed, waaraan echter de Schrijver door den ouderdom belet werd de laatste hand te leggen, waarvan het derde hoofddeel niet volkomen schijnt afgewerkt te zijn geweest, waarin hier en daar eenigzins duistere volzinnen en minder gebruikelijke woorden voorkwamen, en dat niet vrij van herhalingen is. Wij zien met verlangen de beloofde Commentarius van den Uitgever te gemoet; want het is noodig voor allen die niet volledig met de kritische en latere Duitsche Wijsbegeerte bekend zijn.

j.a.b.





Het tijdvak der Babylonische Ballingschap, Chronologisch bepaald, en het nieuwste onderzoek daaromtrent, be-
{==215==} {>>pagina-aanduiding<<}
schouwd en wederlegd door A. Rutgers, Hoogleeraar te Leiden. Te Leiden, bij E.J. Brill. In gr. 8vo. VII en 159 bl. f 1-60.

Werd vroeger de Kores van Dr. ottema door ons aangekondigd, thans willen wij evenzeer het tegenschrift van Prof. rutgers aan de lezers van dit Tijdschrift bekend maken; opdat, indien sommigen hunner het onderwerp dezer geschriften met belangstelling beschouwen, zij vernemen mogen, waar zij daaromtrent inlichting kunnen bekomen. In vraagstukken als dit, is het audi et alteram partem niet genoeg aan te bevelen. Wij ten minste hebben uit het voor ons liggend werk geleerd, dat er voor de gewone beschouwing der Babylonische ballingschap veel meer, dan wij meenden, te zeggen is. Over de belangrijkheid der verhandeling van Prof. rutgers zal men het best kunnen oordeelen, wanneer wij hier een korte inhoudsopgaaf doen volgen.
In de Voorrede zegt de Schrijver, dat hij geen voornemen had over dit vraagstuk iets in het licht te geven, voordat de onlangs gevondene Assyrische opschriften verklaard zouden zijn; doch dat de bijval, dien ottema's boek heeft gevonden, hem genoopt heeft, om daar tegen te velde te trekken. Wanneer ook Ref. onder diegenen behoort, die den Hoogleeraar het harnas hebben doen aantrekken, dan verheugt hij zich daarover. Een vraagstuk als dit kan alleen door het vereend onderzoek van vele bekwame mannen behoorlijk in het licht gesteld worden. Daarom is het boek van Prof. rutgers een verblijdend verschijnsel, en het zou Ref. veel genoegen doen, wanneer hij iets had bijgedragen, om Z. Hooggel. tot het schrijven daarvan te bewegen.
Verder zegt de Hoogleeraar, dat hij zich bij het bestrijden van ottema en zijne bondgenooten, tot hun gebruik der bronnen en tot hunne hoofdresultaten zal bepalen, zonder tot in de kleinste bijzonderheden af te dalen.
Eindelijk wil hij aan die bestrijding een zelfstandig tijdrekenkundig onderzoek toevoegen, ten einde te doen

{==216==} {>>pagina-aanduiding<<}
zien, dat dit gedeelte der geschiedenis wel degelijk voor eene vaste Chronologische behandeling vatbaar is. Hoezeer toch de tijdrekenkunde geenszins het aangenaamste deel der geschiedkundige studie kan genoemd worden, is het evenwel noodig daarin bedreven te zijn, ten einde zich voor verwarring te bewaren.
In de Inleiding vindt men eene Beschouwing van het nieuwste onderzoek omtrent de Babylonische ballingschap, en de bronnen daarin hoofdzakelijk gebruikt. Hierin geeft de Schrijver eerst een kort overzigt van hetgeen door den Hertog van Manchester, Prof. eberard en Dr. ottema daaromtrent verkondigd is, en deelt vervolgens eenige voorname grieven tegen hunne redeneringen mede. 1. Zij hebben het werk van oudere Chronologen, van scaliger, petavius, enz. verwaarloosd. 2. Zij hebben de Bijbelboeken slechts gedeeltelijk gebruikt. 3. Zij hebben de opschriften in spijkerschrift van Persepolis enz. verwaarloosd. 4. Zij hebben de sterrekundige waarnemingen der Chaldeën, voorkomende in den Almagest van ptolemaeus, over het hoofd gezien. 5. Zij hebben bij het bezigen der werken van berosus en andere Babylonische Schrijvers zich van verkeerde lezingen bediend. 6. Zij hebben aan de beste Grieksche Schrijvers hun gezag ontnomen en dit aan de slechtsten toegekend. 7. Eindelijk maken de Hertog en zijne navolgers veelvuldig gebruik van schrijvers, die zij òf in 't geheel niet, òf met groote bedachtzaamheid hadden moeten gebruiken.
Nu volgt Hoofdstuk I. Beschouwing van eenige voorname punten in de geschiedenis van nebukadnezar en cyrus. Deze beschouwing vervalt in de volgende deelen. § 1. Chaldeën en Perzen zijn verschillende volken. Dit wordt aldus bewezen. a. De geschriften der Israëliten, der Babyloniërs en der Grieken getuigen tegen hunne identiteit. b. De taal der Chaldeën verschilde van die der Perzen. c. Hunne godsdienst was verschillend. d. Hunne tijdrekening loopt uiteen. § 2. De Koningen der Chaldeën zijn niet dezelfde als die der Perzen. § 3. Darius de Meder is darius hystaspis niet. § 4. Kores is geen ander dan cyrus, de bekende Koning der Perzen.

{==217==} {>>pagina-aanduiding<<}

Hoofdstuk II. Tijdrekenkunde van Babylons geschiedenis in het tijdvak der Joodsche Ballingschap. Dit Hoofdstuk vervalt insgelijks in onderdeelen. § 1. Hoofdtrekken der geschiedenis van het Chaldeeuwsch-Babylonisch rijk. § 2. De gegevene tijdsbepaling getoetst aan de Chronologie van naburige volken. § 3. Nebukadnezar. § 4. Evilmerodach en zijne Chaldeeuwsche opvolgers. § 5. Nabonitus. Deze Koning wordt niet in den Bijbel vermeld. Het bestendige streven, om hem daarin te vinden, heeft veel verwarring veroorzaakt. § 6. Darius de Meder. Deze wordt gehouden voor een Onderkoning door den grooten cyrus over Babel aangesteld. Wij kunnen niet nalaten hier vooral op de scherpzinnige verklaring van dan. ix: 1 (blz. 106 en volgg.) opmerkzaam te maken. § 7. De Perzische Koningen der Heilige Schrift. Deze zijn: cyrus, darius hystaspis, xerxes, artaxerxes longimanus en darius nothus. § 8. De 70 jaren der Babylonische ballingschap. De Hoogleeraar begint deze jaren te rekenen van de eerste wegvoering, in het vierde jaar van jojakim. § 9. De Jubelperiode. Deze wordt als beginsel van tijdrekenkunde geheel verworpen. (⋆)
Het boek wordt besloten met een kort overzigt der voornaamste gebeurtenissen omstreeks het tijdvak der Babylonische ballingschap.
Na alzoo den inhoud van dit geschrift te hebben medegedeeld, willen wij hier nog eenige losse aanmerkingen bijvoegen.
Blz. v. De Hoogleeraar zegt, dat eene wederlegging van geschriften als die, welke hij bestrijdt, niet met goed gevolg kan geschieden, wanneer men alle argumenten één voor één bestrijdt en wederlegt. Voor zoo ver zulk eene polemiek vrij vervelend is en de meeste lezers afschrikt, stem ik zulks toe; maar objectief beschouwd is toch zulk eene wederlegging de beste.
Blz. 3. 1). De Hoogleeraar vermeldt hier met afkeuring, dat, volgens den Hertog, één Koning tien verschillende namen zou gehad hebben. Dit is zeker vreemd, maar op blz. 84 1) zegt Z.Hooggel. zelf, dat er van den

{==218==} {>>pagina-aanduiding<<}
naam evilmerodach elf verschillende schrijfwijzen bestaan; op blz. 87 geeft hij vier verschillende schrijfwijzen van den naam belzazar; op blz. 89 en volgg. insgelijks vier benamingen van nabonnitus.
Blz. 19. want veel later vinden wij tiglath pilezer enz. Dit hangt zamen met de vraag omtrent een eerste en tweede Assyrisch rijk. Het is jammer, dat de Hoogleeraar zich hierover niet heeft uitgelaten.
Bl. 37. De letter s. De Hoogleeraar vermeldt evenwel op blz. 50 en blz. 118 b) een paar eigennamen, aan wier slot de s niet gevonden wordt.
Blz. 48. De inneming door cyrus - veronderstellen ze als bekend. Is dit geene petitio principii?
Blz. 72. Ten gevolge van een opstand der Babyloniërs wordt belsazar gedood. Hoe is dit met daniël v: 28 overeen te brengen? Aldaar staat uitdrukkelijk: uw Koningrijk is - den Meden en Perzen gegeven.
Deze aanmerkingen zijn ons onder het lezen ingevallen. Wij bekennen gaarne, dat zij niet van groot gewigt zijn. Overigens meenen wij het boek van Prof. rutgers zeer te moeten aanprijzen, zóó om zijn oordeelkundig gebruik der bronnen, vooral der Perzische opschriften, maar ook van de gewijde en ongewijde Schrijvers, als om den gematigden toon, die door het geheele boek heerscht. Het ware te wenschen, dat alle wetenschappelijke twisten met evenveel gematigdheid gevoerd werden. Het fortiter in re, leniter in modo wordt, helaas! te veel verwaarloosd; en toch verliest de waarheid er niets bij en kan de humaniteit er slechts hij winnen.

d. burger, jr.





Tabellarisch overzigt van de Geschiedenis der oude Aardrijkskunde. Naar het Hoogduitsch van Dr. a. forbiger, door Dr. J.J. van der Kloes. Te Doesborgh, bij A. Mongers en Zoon. 1851. In 4to. f :-90.

Dit werk bevat in vier Tabellen, ieder van twee bladzijden in 4to., een overzigt van de trapsgewijze ontwikkeling der kennis van de oppervlakte der aarde bij de

{==219==} {>>pagina-aanduiding<<}
Grieken en de Romeinen. Op iedere tabel worden eerst de jaartallen, vervolgens de Staatkundige gebeurtenissen, daarop de uitbreiding van de kennis der aarde, dàn de bronnen, waaruit wij den staat dier kennis kunnen opmaken, eindelijk de voorstellingen omtrent de aarde opgegeven.
Men zou zich misschien kunnen verwonderen over de plaats, waarop de bronnen vermeld staan; ware het niet, dat dit grootendeels om typographische redenen aldus schijnt geordend te wezen. Dit is evenwel van minder belang. Ook zou men kunnen vragen, of er geene Staatkundige gebeurtenissen vermeld staan, die eene onmiddellijke betrekking op de aardrijkskunde hebben, b.v.: de slag van Chaeronea, de oorlog der Bondgenooten, enz. Dit is evenwel goed te keuren, daar het dienstig is, om zich gemakkelijker eene voorstelling van den tijd te maken, waarvan de aardrijkskundige denkbeelden worden opgegeven.
Over het geheel kunnen wij deze tabellen zeer aanprijzen, niet zoo zeer om ze ten grondslag voor het geographisch onderwijs te bezigen, waartoe zij trouwens ook niet bestemd zijn; als wel, om door middel van dezelve eene duidelijke voorstelling van de ontwikkeling der geographische kennis te bekomen. Alleen moeten wij opmerken, dat de titel wat ruim is. Slechts die geographische kennis wordt historisch nagegaan, welke bij de Grieken en de Romeinen gevonden werd; maar welke geographische denkbeelden oudtijds bij andere beschaafde volken, b.v. de Egyptenaars, de Indiërs, de Chinezen, gangbaar waren, wordt geheel in het midden gelaten. Voor een groot deel zijn dan ook de bronnen, waaruit de kennis van den staat der aardrijkskunde bij die volken kan geput worden, nog gesloten; doch daar zij meer en meer geopend worden, zoo zal het ook voor alle schrijvers over oude aardrijkskunde meer en meer pligt worden althans eenige melding van den toestand der wetenschap bij die volken te maken. Wanneer toch b.v. de aardrijkskundige begrippen der oude Chinezen bekend zijn, dan moet hetgeen zij van de aarde wisten

{==220==} {>>pagina-aanduiding<<}
ook als oude aardrijkskunde heschouwd worden; en naarmate het oude Indië meer uit de schaduw, waarin het zoo lang gelegen heeft, te voorschijn komt, wordt het meer en meer een vereischte ook van zijne aardrijkskundige begrippen melding te maken. Voor een boek echter als het voor ons liggende was zulks niet noodig, daar het klaarblijkelijk voor de gymnasiën bestemd is. Wij wilden alleen dit punt even aanroeren, niet om de Heeren forbiger en van der kloes te berispen, maar om de lezers van dit verslag te herinneren, dat wij geen regt meer hebben, om bij het spreken over de oude wereld alleen aan Rome en Griekenland te denken, en de Azitische beschaving als van nul en geener waarde te beschouwen.
Over het geheel komt het ons voor, dat dit tabellarisch overzigt goed en grondig bewerkt is. Een paar kleine aanmerkingen willen wij mededeelen.
De Schrijver zegt, dat scylax van Caryanda een ontdekkingsreis den Indus op deed. Dit is denkelijk eene vergissing voor den Indus af. (Zie herod. IV. 44.)
Op de tweede tabel zegt de Schrijver, dat, volgens de voorstelling van herodotus, de aarde door den Oceaan omgeven wordt. Uit herod. II. 23 en IV. 8 meen ik te mogen opmaken, dat herodotus het bestaan van zulk eenen de aarde omringenden Oceaan ontkende. Verder wordt op die zelfde tabel gezegd, dat er geregelde wegen ten behoeve der karavanen in het Perzische rijk waren. Het bestaan dier wegen ontken ik niet, en evenmin, dat ze door de karavanen gebruikt werden: maar het komt mij toch waarschijnlijker voor, dat zij, even als de Romeinsche wegen, oorspronkelijk ten behoeve van het Gouvernement waren aangelegd, en de karavanen er slechts bij vergunning gebruik van mogten maken. Dit strookt meer met eene despotische regering. Een weinig lager wordt onder de voorstellingen van aristoteles opgegeven, dat het zuidelijke halfrond geheel aan het onze gelijk is. Ik heb de plaats, waar dit gezegd wordt, te vergeefs in aristoteles gezocht; en ben bereid, zoodra mij de stukken vertoond worden, mijne woorden

{==221==} {>>pagina-aanduiding<<}
in te trekken, maar a priori vind ik het waarschijnlijk, dat aristoteles wel eene gelijkheid in de hoofdpunten, maar geenszins eene olkomene gelijkheid tusschen het noordelijke en zuidelijke halfrond heeft aangenomen.
In de vierde tabel wordt gezegd, dat in den tijd van antoninus pius de kennis der aarde voor de Ouden haar hoogste punt bereikt had, en toch wordt lager nog van ptolemaeus en van het verbeteren der hennis van Germanië door den oorlog met de Marcomannen gesproken. Dit is eenigzins tegenstrijdig.
Deze aanmerkingen hebben wij onder het lezen gemaakt. Zij zijn evenwel van gering belang. Overigens meenen wij dit Tabellarisch overzigt aan allen te kunnen aanprijzen, die in de trapsgewijze uitbreiding der aardrijkskundige kennis belang stellen.

d. burger, jr.




A.V. Michiels. De toestand van Sumatra's Westkust in 1848. Te 's Hertogenbosch, bij Gebr. Muller. 1851. In gr. 8vo. 67 bl. f :-60.

De Schrijver is een man geweest, die het Vaderland steeds met eere heeft gediend. Na in militaire betrekking van trap tot trap te zijn opgeklommen, werd hij in Mei 1837, Luitenant-Kolonel, tot Militair Kommandant van Sumatra's Westkust benoemd, doch reeds een half jaar later, Kolonel, tot Civiel en Militair Gouverneur der Nederlandsche Bezittingen aan die kust bevorderd. In deze eervolle en hoogst gewigtige bediening zag hij zich een aantal jaren gehandhaafd. Bij den aanvang van 1849 werd hem het Bevelhebberschap over het Indische leger opgedragen, tot tijd en wijle de Luitenant-Generaal Hertog bernard van Saksen-Weimar-Eisenach, bij zijne komst in Indië, het kommando zou kunnen aanvaarden. Als zoodanig werd hij aan het hoofd der Nederlandsche strijdkrachten op Bali, tusschen den 24 en 25 Mei 1849, bij een nachtelijken aanval des vijands te Kasoemba, doodelijk gewond, en blies weinige uren later den adem uit. Zie-
{==222==} {>>pagina-aanduiding<<}
daar eene vlugtige levensschets van den Generaal-Majoor andreas victor michiels. In de kracht zijns levens was hij, gedurende ruim elf jaren, Civiel en Militair Gouverneur van Sumatra's Westkust, en elk die weet in welke onrustige tijden Sumatra's binnenlanden en bovenlanden, bij zijne komst verkeerden, zal gaarne erkennen, dat dáár lauweren waren te oogsten, en dat hij er die ook gewonnen heeft. Michiels heeft vooral die streken gemaakt tot schouwplaatsen van schoone, heerlijke wapenfeiten, na zich ook vroeger op Sumatra en, gedurende den oorlog tegen diepo negoro, op Java roemrijk te hebben onderscheiden.
Het was geenszins te verwachten, dat een man, die, in een zoo belangrijken werkkring, zoo veel eere hehaalde, en wiens verrigtingen door zoo velen aan groote bekwaamheden werden toegeschreven, onaangevochten zijnen weg zou hebben kunnen bewandelen. - De Heer h. Ridder de stuers, Oud-Resident en Milit. Kommandant van Sumatra's Westkust enz., vatte in 1844 de pen op, om de beschouwing, vervat in den Militairen Spectator, over de militaire gebeurtenissen op Sumatra, te beantwoorden, ten einde de maatregelen door den Luitenant-Kolonel elout, en anderen genomen, in de behartiging van Nederlands belangen op Sumatra, te gispen en af te keuren. Vergissen wij ons niet, dan was destijds de Heer Raad van Indië elout reeds overleden; maar de Generaal Majoor michiels kreeg naauwelijks kennis aan dat Couranten-artikel (Arnhemsche Courant van 8 Sept. 1844), of hij achtte zich verpligt, hetzelve toe te lichten, opdat het publiek in staat mogt gesteld worden ‘zich een eigen denkbeeld te vormen.’ Hij deed dat van Padang uit, op den 20 Mei 1845. In 1846 kwam het stukje in 't licht onder den titel: ‘Neêrlands Souvereiniteit over de schoonste en rijkste gewesten van Sumatra. - Onder dagteekening van den 16 Julij 1846 trad de Heer h. Ridder de stuers daar tegen te velde, in een uitvoerig artikel, in de Nieuwe Rotterdamsche Courant van den 25 Julij 1846 geplaatst. - Op zijne beurt lokte dit schrijven wederom uit, eene beantwoording

{==223==} {>>pagina-aanduiding<<}
van den Heer michiels, die in 1848 in Nederland zou zijn ter perse gelegd, ware het niet geweest dat de Generaal-Majoor michiels gemeend had, zich aan de inzigten des Gouvernements, omtrent de ‘beantwoording van dagbladartikelen, door 's Lands ambtenaren,’ te moeten onderwerpen. Die beantwoording bleef derhalve onuitgegeven: maar, zoo lezen wij in het voorberigt, gedagteekend Padang Januarij 1851, ‘vermits thans de zelfde denkbeelden, die in het gemeld artikel voorkomen, op nieuw zijn opgenomen in het werk van den Heer de stuers, ten vorigen jare, door den Hoogleeraar p.j. veth, te Amsterdam uitgegeven.’ (De vestiging en uitbreiding der Nederlanders ter Westkust van Sumatra, door den Generaal-Majoor Jhr. h.j.j.l. ridder de stuers), ‘achten wij het dienstig, daartoe (de uitgave) alsnog over te gaan.’
‘De waarde,’ - heet het verder in dat voorberigt, ‘die men in Nederland aan dat nieuwe voortbrengsel der pen, van den Heer de stuers, schijnt te willen hechten, kan vooral worden toegeschreven aan de onbekendheid, waarin het publiek steeds gehouden is, ten aanzien van den vooruitgang, dien verbeterde instellingen van het bestuur aan landbouw en handel op Sumatra's Westkust hebben gegeven. Deze onbekendheid is, naar ons inzien, op nieuw versterkt geworden, door het artikel van 25 Julij 1846 onbeantwoord te laten, en welligt kan ook daardoor de Heer de stuers zijn aangemoedigd, om zijne verkeerde beschouwingen der zaken van Sumatra, en zijne onkiesche aanranding van het karakter eens te vroeg aan 's landsdienst en aan de welvaart onzer bezittingen roemvol ontrukten mans, in eene meer uitgebreide beschrijving te verspreiden.’
Hiermede is, zoo wij meenen, de lezer op de hoogte gebragt, op welken hij, zonder verdere inlichting noodig te hebben, het aangekondigde werkje kan in handen nemen. De lezing is onmisbaar voor hen die het gemelde belangrijke, ofschoon dan ook eenzijdige, geschrift van den Ridder de stuers hebben gelezen, dewijl daarin dikwerf sprake is van den Generaal michiels en van het

{==224==} {>>pagina-aanduiding<<}
door hem op Sumatra gevolgde stelsel. Maar, ook zonder de brochure in betrekking tot dat uitvoerige werk van den Heer de stuers, te beschouwen is hare lezing en overweging op zich-zelve belangrijk. Die brochure, door de vrienden van den overleden Generaal michiels uitgegeven, behelst zelfs eenigermate het voor en tegen, want op blz. 55 ontmoeten wij, als bijlage, het stuk door den Ridder de stuers, onder dagteekening van den 16 Julij 1846, aan de Redactie van de Nieuwe Rotterdamsche Courant ingezonden. Men zal dus wél doen, eerst de Bijlage te lezen, en dan hetgeen door den Generaal michiels daarop tot antwoord was bestemd. Dan zal men inzigt krijgen in het Civiele beheer, en in de Militaire maatregelen van den man, die van 1857 tot 1849 Gouverneur van Sumatra's Westkust is geweest. Het spreekt van zelf, dat wij de beschouwingen van de stuers of van michiels niet in behandeling kunnen nemen of ter toetse brengen. Wij moeten dit aan den lezer overlaten, en eindigen onze opgave met den Padangschen vrienden van den Generaal michiels dank te zeggen voor de uitgave dezer Memorie, omdat wij daardoor een vollediger overzigt erlangen van hetgeen op Sumatra is verrigt en geschiedt.
l.




De Abdij van Rijnsburg, door Dr. G.D.J. Schotel, Predikant te Tilburg. Te 's Hertogenbosch, bij Gebr. Muller. 1851. In gr. 8vo. 357 bl. f 4-90.

Dit uitwendig sierlijke, inwendig belangrijke werk van den als Letter- en Oudheidkundige, zeer verdienstelijken schotel, doet de Abdij van Rijnsburg historisch en geographisch, innerlijk en uiterlijk kennen. Het is hoogst gewigtig voor de kennis van den aard van het nonnenwezen in ons vaderland, hij den hoogsten of adelstand, en kan strekken om hen die zich daarvan, ook nog in dezen tijd, een zuiver godsdienstig denkbeeld vormen, van hunne dwaling terug te brengen. Deze Abdij toch, bijzonder voor adellijke Juffers bestemd, en die wilde

{==225==} {>>pagina-aanduiding<<}
zij getrouw zijn aan hare instelling en verordening (zie Hoofdstuk 13), ten voorbeelde had moeten strekken voor anderen van minder aanzien, was, gelijk de meeste kloosters van den ouden tijd, eene schouwplaats van weelde, overdaad en andere uitspattingen; de nonnen verdeelden haren tijd tusschen uitwendige ceremoniën in kerk, abdij en kapel, en jagt- en danspartijen, brasserijën en allerlei uitspattingen. Zij waren (blz. 290) des voormiddags wereldsch en des namiddags geestelijk, terwijl zij een groot gedeelte van den dag aan de genoegens der wereld, en slechts een klein gedeelte aan dat der kerk wijdden. Hun best gebruikten tijd was die, welken zij besteedden aan de verzorging van armen en ellendigen; zoodat wij geheel instemmen met de betuiging van den Schrijver op blz. 303:
‘Wanneer wij een blik werpen op de breede lijsten der weldaden door Rijnsburg bewezen, op die vier eeuwen, waarin zij tot zegen, tot heil en uitkomst voor duizenden was; dan vergeten wij het, dat de zusters niet altijd hare geloften indachtig bleven; niet altijd hare kloosterpligten vervulden; dan vergeven wij het haar, dat zij der wereld te zeer gelijkvormig werden; de zeden harer slothallen, haar binnen de kloosterwanden volgden, zij bij guiterne en luyte door de ruime zalen zweefden; vlogen en joegen, door de wouden en waranden van Kennemerland, en de genoegens van den disch niet versmaadden: herhalen wij met onzen Tollens:

Wie zou niet blij zijn van gemoed, 
Die de armen naasten kleedt en voedt....’ 

Hierop volgt een uitvoerig en zeer verdienstelijk gedicht van dezen met regt beroemden, en door de Natie hoogst vereerden Volksdichter, genaamd: het Klooster te Rijnsburg - gevoegd bij het belangrijke, en wat aangenaamheid van lezing betreft, meest uitlokkende XIX Hoofdstuk; bevattende de Levenwijs der Nonnen. Ook andere Hoofdstukken zijn veelal door ingevoegde ge-
{==226==} {>>pagina-aanduiding<<}
dichten van voorname Dichters versierd. Zoo vindt men in Hoofdstuk II, Beschrijving en Lotgevallen der Abdij, op blz. 14, een gedicht van Ds. j.p. hasebroek. Op blz. 30, bij Hoofdstuk III, de Abdijkerk, een gedicht: van w.j. hofdijk.
Bij Hoofdstuk IV de Abdij en de Pausen, blz. 44, een van j.a. alberdinck thijm.
Bij Hoofdstuk VII de Abdij en de Graven, blz. 95, een van b. ter haar.
Bij Hoofdstuk IX de Abdij en de Edelen, blz. 113, nog een gedicht, getiteld: een Hofdag op Rijnsburg 1430, van w.j. hofdijk.
Bij Hoofdstuk XIV, Namen der Abdissen, blz. 201, een van e.j. potgieter, en blz. 204 een van nicolaas beets Tegenover deze blz. is het afbeeldsel van elburg van den boetselaer, Abdis van Rijnsburg, door c. kram; genomen naar eene afbeelding op een der glazen door haar aan de kerk geschonken, en door den vermaarden wouter crabeth geschilderd. Behalve deze prent, heeft men op den titel een fraaije en keurige afbeelding van de puinhopen der Abdij van Rijnsburg, door een kunstkundige hand uitnemend vervaardigd. Nog vindt men tegenover blz. 224, bij Hoofdstuk XV, de Abdis, de afbeelding van het groot en klein zegel van de Abdij. Achter Hoofdstuk XVII de Consecratie, heeft men blz. 262 een uitvoerig gedicht, genaamd, de Wijding eener Non in 1420, door s.j. van den bergh. Achter Hoofdstuk XVIII de Kloosterpligten, op blz. 280 en vervolgens, een niet minder uitvoerig gedicht van a.p. van groningen, met het opschrift: de Profetie. Bij Hoofdstuk XXI de Abdij onder de Ridderschap; eindelijk blz. 325 en 324 nog eenige regelen van j.p. hasebroek. Behalve de aangeduide Hoofdstukken, heeft men nog Hoofdstuk I, blz. 1, Stichting der Abdij. Hoofdstuk V. blz. 55, de Abdij en de Bisschoppen van Utrecht. Hoofdstuk VI, de Abdij en de Abten van Egmond, Middelburg en andere Geestelijke gestichten, blz. 74. Hoofdstuk X. blz. 119, de Bezittingen der Abdij. Hoofdstuk XI. blz. 142, de Inkomsten der Abdij. Hoofdstuk XII. blz. 152, de Voorregten der

{==227==} {>>pagina-aanduiding<<}
Abdij. Hoofdstuk XIII. blz. 176, de Orde der Abdij. Hoofdstuk XVI. blz. 243, de Namen der Nonnen. Hoofdstuk XXI. blz. 311, het Hofgesinde. Hoofdstuk XXII. blz. 332, cornelis van alkemade. Hoofdstuk XXIII bevat een zeer uitvoerig en naauwkeurig Register der voornaamste Charters in de Handvesten-kist op den Dormter in de Abdij. Het voormelde Hoofdstuk omtrent cornelis van alkemade, is belangrijk, en bevat de aanleiding tot dit werk voor den Heer schotel. Het had, met eenige verandering, zeer geschikt voor eene Voorrede of Inleiding kunnen dienen, doch staat ook hier uitnemend op zijne plaats; - het eindigt met deze, allezins zedige woorden van den vromen en geachten Schrijver.
‘Mogt op deze geschiedenis der Abdij van Rijnsburg, het woord van beverwijck slechts toegepast kunnen worden: “In dit schrift heeft den autheur wél getoond de waarheid lyef te hebben, en verdient daarom prijs; doch, gelyck in alle humane dinghen nyet en is, dat volmaeckt verdient genoemt te worden, soe ist dat ook in dit geschryf nootwendich veel berispelycks zal bevonden worden te syn, doch 't is genoegh, getoont te hebben, dat hy yet vermoght door Godes hulp. So li deo gloria (Gode alleen zij de roem).” Maar ook onder God en Zijne hulpe zij roem, lof en eer, door ons den Heer schotel toegebragt, in dit, wiens werk, ofschoon 't gelijk alle menschelijk werk niet volmaakt moge zijn, wij gaarne betuigen, maar weinig of niets berispelijks te hebben gevonden. De plaatsing der Bijlagen tot bevestiging achter ieder Hoofdstuk, is goed en doeltreffend. Het is, zooveel men van menschelijken arbeid verwachten kan, een juist en aangenaam geheel; hoewel in sommige Hoofdstukken de herhaalde namen van plaatsen en personen, en de optelling van jaargetijden enz., de doorloopende lezing niet altijd even geleidelijk en welgevallig maakt. Maar dit was uit den aard van dit werk en zijne verdeeling niet te vermijden, en moest bijdragen tot de volledigheid; hier nog meer gepast dan in andere werken van den naauwgezetten Schrijver, bijv. in zijn Kerkelijk Dordrecht. Elke Schrijver heeft zijne

{==228==} {>>pagina-aanduiding<<}
eigene manier, en bij zoo veel goeds en belangrijks als hier gevonden wordt, kan ook ieder de manier van den Heer schotel goedkeuren. Indien wij iets aan te merken hadden, zou het zijn op de menigvuldige, door den Schrijver gebezigde, oude woorden en benamingen, hem gemeenzaam en ligt te vergeven, maar minder gemeenzaam voor den gewonen lezer, die nu en dan wel eens eenig oud woordenboek van kiliaan of anderen noodig heeft, om het geschrevene goed te verstaan. Dit is een algemeen gebrek bij een gedeelte van onze Letterkundigen, beminnaars van oud Nederlandsche Taal-, Dicht- en Letterkunde, 't welk wij hopen, dat de beste werken van onze meest geachte Dichters van de 16de en 17de eeuw niet moge doen minachten; om niet te spreken van de geachte Dichters van dezen tijd, waarvan sommigen dit werk, op verzoek van den Schrijver, met bijdragen hebben verrijkt, overwaardig gelijk 't geheele werk, om ter lezing en behartiging, aanbevolen te worden. - Zelden levert de drukpers een zoo belangrijk geschrift.
d.v.





Blikken in het rond, naar binnen en naar boven. Door Elise. Te Amsterdam, bij H. Höveker. 1850. In gr. 8vo. 178 bl. in karton. f 1-90.

De bekwame Schrijfster van Hermine heeft dezen titel door den inhoud geregtvaardigd. Maar wie zou van de geniale elise iets anders verwachten. Haar geest volgt den vogel na die op een torenspits gezeten, zijne blikken heen en weder slaat, en straks de vleugelen ontplooit, en klapwiekend de wolken te gemoet stijgt, als zocht hij elders een vaster rustpunt. Het is echter geen sperwer die uit de hoogte naar prooi gluurt; maar een echte Hollandsche leeuwrik, met nog ietwat Zweedsch bloed, die somwijlen in onschuld des harten hoog opstijgt, en van betere gewesten zingt.
Elise heeft weder een boekje geschreven, dat wel door niemand onbevredigd uit de hand zal worden gelegd. Hare blikken gaan, uit het hart, in en tot het hart, en

{==229==} {>>pagina-aanduiding<<}
vinden een rustpunt bij het kruis des Verlossers - gewisselijk, omdat zij vrede in zijn bloed gevonden heeft; ware het anders, dan zou zij niets beter dan de tooneelspeelster zijn, die zij met haren eersten blik scherp genoeg opneemt. Zij slaat het geoefende oog in het rond en doolt in de vreemdelingschap van Gods kinderen, die wat beters zoeken. Zij ziet opwaarts, en haar blik heeft iets apokalyptisch. Elise heeft benijdenswaardige gaven, en wij wenschen haar toe, dat hetgeen zij op het papier heeft gebragt, niet zij kunstmatige oefening, maar uitstorting van hetgeen haar binnenste vervult en doorvloeit. Wij stellen de liefde boven de bewondering, en gelooven, dat zij beiden verdient. Gelukkig de vrouw, in welke een zuiver schitterend vernuft aan een teeder en rein gevoel dienstbaar is. Behoore zij op de aarde minder te huis, harer is het Koningrijk der Hemelen.
De voorwerpen, waarop elise hare blikken rigt, zijn van hoog gewigt. Eerst treffen haar oog de twee gebouwen ter linker- en regterzijde van de Leidsche poort te Amsterdam: de cellulaire gevangenis en de schouwburg. Ik las dat scherp kontrast met te dieper aandoening, omdat het mij nog levendig voor den geest staat, wat ik eens te Zwolle voelde, toen ik aldaar schouwburg, kerk en regthank naast en tegenover elkander geplaatst zag. Hooren wij de Schrijfster:
‘Beide huizen hebben hunne gangen, hunne gaanderijen en hunne kameren. Beide zijn ingerigt voor velen! beide gesticht door Christenen! beide bestemd voor Christenen! in beide belooft men de kranke menschheid te genezen. In het eene wordt zonde en dwaasheid gestraft en verfoeid - in het andere zonde en dwaasheid gesierd en gestreeld. In het eene wordt het gewonde hart tot bloeden geperst - in het andere wordt de wonde ten sieraad gesteld of kunstig verborgen. In het eerste poogt men den mensch aan zich-zelven weder te geven - in het tweede, hem zooveel mogelijk aan zijn binnenste te ontvoeren. Hier wordt hij ontrukt aan den maalstroom der zinnelijke verlokselen - ginds

{==230==} {>>pagina-aanduiding<<}
wordt hij gedompeld in hegoocheling en vergeten van zich-zelven. Hier eenzaamheid en overpeinzing in diepe stilte - daar verstrooijing onder de menigerlei bewegingen des vleesches bij geklank en genot.
Hier de eenzame opsluiting in den kerker, de verbanning van den zondaar uit de maatschappij - ginds de gemeenschappelijke verlustiging en verstrooijing der zinnen in den schouwhurg, de toejuiching van de zondaren om wederzijdsche ijdelheid!
O bittere vrome, wreede spotternij, diepe beschimping van onze maatschappelijke inrigtingen, hard verwijt voor eene Christelijke bevolking - een kerker tegenover een schouwtooneel! het schaamrood der schande tegenover het blanketsel der onbeschaamdheid, neiden gevolgd door doodsche verbleeking! Hier een zoete slaapdrank, die nog niemand heeft genezen - ginds een streng dieet; waarvan men nog iets hoopt! Hier alles aangebragt om een tooverwereld van bedrog en schijn te scheppen - daar elke blinddoek weggerukt om den bedwelmde te ontnuchteren. De mensch alleen, tusschen vier naakte kerkerwanden, alleen met wat hij waarlijk heeft, en wat hij waarlijk is - tegenover den schouwspeler in zijn bonten kinderachtigen opschik, tusschen zijne bedriegelijke schermen, vertoonende wat hij niet is, wat hij niet heeft; en den toeschouwer die hem aanstaart en schreit, om leed dat niet is, die lacht om vreugd, die niet bestaat, en vreest en hoopt wat niet zijn zal - vergetende zijn waarachtig bestaan en verheven bestemming! De acteur vermomd, om in zijne vreemde dragt, eene ijdele eer, een vlugtigen roem te bejagen - de gevangene in zijn somber gewaad gemaskerd, om het laatste vonkje zijner eer nog te sparen; de acteur in zijne rustelooze wisseling van karakters, en van toestanden, die de zijnen niet zijn, en die hij snel doorleeft in eenige uren, die hij zelf niet leeft, maar de andere die hij voorstelt - uren voor hem verloren, waarin hij eigen persoonlijkheid vergeet, en zich vervormt tot een ander. De acteur, terwijl hij handelt, spreekt en denkt gelijk die andere, die toch ten dage des grooten

{==231==} {>>pagina-aanduiding<<}
oordeels zijne rol niet overnemen zal - tegenover den gevangene, die zich steeds hervindt in den eigen onveranderden toestand, in dezelfde onverbroken verhouding, in dezelfde eentoonige eenzaamheid, tusschen diezelfde naakte wanden; wiens uren slepen en kruipen en rekken, en met elken dag nog trager schijnen; maar die geheel en onverdeeld de zijnen zijn, die hij van eeuwig gewigt en onschatbare waardij kan maken, als hij er zich-zelven en zijnen God in hervindt! - Die God, die wel wil wonen bij de gebrokenen van harte en bij de verslagenen van geest, die den kerker kan maken tot een tempel, en den geboeide tot een vrije in zijne banden - die God, kan Hij ook wonen daar ginds in dat andere huis?...’ Dit is eene vraag, zóó scherp, dat de grootste beminnaar van het tooneel voor het antwoord zal terugdeinzen.
‘De vreemdelingschap’ stort u heimwee in het gemoed naar boven, waar wij een Broeder hebben, die ons een wél te huis komen bereid. Haar blik op den kouden winter verzacht het verkleumd gevoel, verheldert het oog, en ontvonkt de warmte der liefde.
‘Als wij gevoelen, dat snijden der lucht, dat nijpen der koû; als de sneeuwjagt stuift en de wateren stollen; laat ons dan denken, dat er woningen zijn, waar geen dubbel vensterglas, geen wollen togtdeur de windvlaag afsnijdt - waar geen flikkerend vuurtje warmt, geen digte stoffe dekt. Hebt gij ze wel gezien, die hutten van zaâmgevlochten stroo en teenen, bestreken met wat leem of klei, gedekt met riet en mosch? Hoe bar moet daar de winter wezen! - hoe vreeselijk schor de nachtstorm loeijen, als 't rillend lijf naauw deksel heeft. Hebt gij ze wel gezien, die togtige verblijven op de zolders in de steden, en die vochte kelders, waar de armoede woont? - o Gedenk, gedenk den armen in den winter! - Zij zijn ons toebetrouwd! God wil door ons hen helpen. - “De armen hebt gij altijd bij u,” sprak de Heer; ze zijn Zijne nalatenschap aan ons, Zijne weduwen, Zijne weezen, Zijne onden en kranken, waaraan wij onze liefde voor Hem moeten betoonen. - Hen op te zoeken in de verdrukking, hen te helpen, te dek-
{==232==} {>>pagina-aanduiding<<}
ken, te voeden, dat moest het eerste en gewigtigste wintervermaak voor ons zijn. 't Is waar, men weet in onze dagen al zonderling voor de armen te zorgen - men danst en musiceert er voor! - maakt handwerken en verlotingen! - 't is wel, ik zal er vrede mede hebben; maar toch mist men zoo veel, als men niet anders weet te doen; 't is goed voor fondsen en kassen gelden in te zenden, om genootschappen te steunen en maatschappijen op te rigten; maar dat is het verborgene weldoen, dat schenkt de zoete vrucht nog niet der weldadigheid, die van het eigene geeft, en met het hare helpt; die zich wat ontzegt, als het zijn moet, om anderen uitkomst en hulpe te brengen. Hoe menig traan kan worden gedroogd, hoe menig rillende en verkleumde verwarmd, hoe menig hongerige verzadigd en gesterkt, met hetgeen één enkel winteravondfeest moet kosten; waartoe men noodigt die weder kunnen nooden; waar men onthaalt, om te toonen, hoe
veel men toch voor vrienden over heeft; voor vrieden! die dat wederkeerig u bewijzen, terwijl gij toch heiden slechts uw eigen ijdelheid hebt gestreeld!’
‘De vriendschap’ ziet teeder en minzaam, lokt u uit eenen vriend te kiezen gelijk jezus is, - wat kan elise in de maand Februarij eene lieve, rijke wandeling doen. Wij gelooven inderdaad, dat menigeen, die in het zomergetijde Arnhem en Kleef gaat bezoeken, bij al de heerlijke gezigten, die op Beekhuizen en den Kleefschen berg zich aan het oog opdringen, niet zoo veel aanschouwt, niet zoo veel gevoelt, niet zoo veel opmerkt, als zij, terwijl de boomen als geraamten staan, en een vaal kleed over het slapende aardrijk ligt uitgespreid. Maar om zóó te wandelen, moet men nog iets meer hebben dan twee oogen, die slechts kunnen zien. De meeste menschen hebben even als de glazen spiegels, slechts doode kwik achter de beide spiegels van het gelaat. Daarom is de indruk der voorwerpen, die zich daarop afspiegelen, uitgewischt, zoodra zij zich verwijderen, maar die daarachter wat levends hebben, bewaren hem; want hunne spiegels nemen op, en bewerken het opgenomene, en geven het

{==233==} {>>pagina-aanduiding<<}
verrijkt, veredeld terug. Welk eene schoone leering doet elise op en deelt zij mede, als zij het winterkoren op het open veld met de prachtbloem onder kunstbehandeling vergelijkt.
‘Onze smarten’ worden door haren blik veredeld en geheiligd tot boetpredikers, die ons Gods genade in de armen voeren. Lees haar: ‘Oordeel niet’, en zie wat zij van den Heer heeft geleerd: leer het insgelijks! Regt kinderlijk is haar blik in ‘de kinderwereld.’ Wij wenschen haar het dierbaar voorregt, eenmaal, als eene van boven gezegende moeder, hare kleinen den grootsten kindervriend toe te wijden.
‘Onze stemming’ is op een zuiveren toon gestemd. ‘De nacht’ wordt voor haren blik niet met kunstlicht, maar met het licht van Gods heerlijkheid bestraald. Wat weet zij veel en goed in ‘de wolken’ te lezen. Als zij door den regenboog gekleurd zijn, lezen wij er met haar het Noachisch verbondschrift, en somtijds is het ons, als zagen wij op dien boog den Koning der eere getroond, zoo als Hij eens verschijnen zal.
‘De oudejaarsavond’ is een terugblik, die veel ziet dat verblijdt en bedroeft, doch de hoop niet vermindert of te kort doet. o, Gelukkig hij, wiens oudejaarsavond niet het laatste blad is van een boekdeel, niet beter dan scheurpapier!
‘Tot weêrziens,’ is het laatste woord. Wij nemen het van haar over, zoo als zij het geeft, ‘nooit voor het laatst!’

h.
j.h.s.




Blanche Evelijn, of de kracht des geloofs. Door de Schrijfster van: ‘Geertruida, of de liefde des geloofs.’ Uit het Engelsch vertaald door C.S. Adama van Scheltema, Predikant te Amsterdam. II Deelen. Te Amsterdam, bij P.N. van Kampen. 1851. In gr. 8vo. 681 bl. f 6-80.

De echtgenoote van Lord rutherford is eene naar het

{==234==} {>>pagina-aanduiding<<}
zwaarmoedige en melancholische overhellende vrouw, die, weinige maanden na de geboorte van hare dochter blanche, krankzinnig sterft, ten gevolge van een twist met haren echtgenoot, met wien zij in levenswijze en begeerten geenszins overeenstemt.
Blanche heeft van hare moeder het zwaarmoedige, tot godsdienstige overdrijving geneigde karakter geërfd; zij is opgevoed door eene achtingswaardige kostschoolhouderes te St. Ebbe, die echter allezins tot het ontwikkelen van blanche's karakter en zielstemming medewerkt. Blanche komt op zestienjarigen leeftijd aan de school en leert nu haren vader kennen, met wien zij naar het vaderlijke verblijf gaat. Zij heeft eene vriendin, de dochter van den predikant van het dorp waar het kasteel ligt, als medgezellin ter school gehad en neemt die thans mede naar het dorp. De Lord bemint zijne dochter met al den hartstogt eener dubbele liefde, en zijne overdrevene zorg draagt er nog toe hij, hare teederheid van gevoelens te verhoogen. Hare vriendin begaat eene, bij vrouwen niet ongewone onvoorzigtigheid, door het intermidiair te zijn tusschen haren broeder en eene adellijke dame; zij vergt van blanche het offer der aanbeveling van haren broeder voor eene collatie, door haren vader te begeven, als predikant, voor welke betrekking de jonge mentworth niet geschikt schijnt. Blanche strijdt tusschen pligt en gevoel, doch overwint in het eerste opzigt. Deze strijdt maakt haar mismoedig, en oefent een nadeeligen invloed op haar teringachtig gestel uit; zij wordt ziek en sterft in den bloei der jaren, nadat haar vader alvorens haar met de omstandigheden der ziekte en van den dood van hare moeder heeft bekend gemaakt, en zij met grootmoedigheid den vader zijne verkeerdheid vergeven, en hem al hare liefde geschonken heeft. De Lord wordt door deze dubbele beproeving tot nadenken gebragt, en sterft in den reuk van heiligheid. Blanche is goed, lief, zacht en vroom, maar wij laten het aan de beslissing van Schrijfster en Vertaler, of men in haar het beeld van de kracht des geloofs, bij uitnemendheid kunne vinden.

{==235==} {>>pagina-aanduiding<<}

Intrigue is er in dezen roman niet; wij mogen echter de lezing aan vrouwen en meisjes aanbevelen. Ofschoon 't geen chef d'oeuvre is, kan dit boek toch bij de zedelijkgodsdienstige lectuur eene goede plaats bekleeden.
Druk, papier en ook de correctie en verdeeling zijn onberispelijk.

l.h.v.





De Omwenteling der Aarde om hare as, voornamelijk in verband met de slingerproeven van Foucault. Voorlezing, gehouden bij het Genootschap van Vrienden van Wetenschappen, Letteren en Kunsten. Te Maastricht, door Dr. D.J. Steyn Parvé. Met eene Plaat. Te Groningen, bij J.B. Wolters. 1851. In gr. 8vo. 36 bl. f :-40.

Eenige maanden geleden deelde arago in de Academie des Sciences te Parijs mede, dat een Fransch natuurkundige foucault, proeven had genomen met eenen slinger, door welke de aswenteling van den aardbol regtstreeks werd bewezen. De Heer van beek te Utrecht, heeft van dit belangrijk onderwerp het een en ander ter kennis gebragt van de wetenschappelijke wereld ten onzent (in den Kunst- en Letterbode). De zaak verdiende echter algemeene bekendwording; daarom heeft Dr. steyn parvé een verdienstelijk werk gedaan met het voordragen en vervolgens uitgeven van deze voorlezing. Zij geeft van de zaak eene zeer bevattelijke voorstelling en geheel overtuigende verklaring, en is alzoo eene welgeslaagde proeve, om de nieuwste nasporingen der wetenschap, ook buiten den kring van hare eigenlijke beoefenaars, te verspreiden.
Wij behoeven niet in eene ontwikkeling van de zaak zelve treden. Zij komt kortelijk hierop neder; dat, volgens de theorie, een slinger zich bestendig in het zelfde vlak zou moeten bewegen, indien de aarde niet om hare as wentelde; dat wil zeggen: indien het oog zoodanig

{==236==} {>>pagina-aanduiding<<}
langs den draad van eenen heen en weder gaanden slinger gaat, dat die draad zelf geene linksche of regtsche beweging heeft, - die bestendig het geval zou moeten blijven, zoolang de slinger zich beweegt; maar dat - het oog onbewegelijk blijvende - de draad van lieverlede naar andere pnnten moet gerigt zijn, en de bol van den slinger zich van het oosten naar het westen rigten, indien de geheele aardbol zich in eene tegenovergestelde rigting omwentelt. Naauwkeurige proeven hebben het laatste doen zien, en zelfs de hoek van slingering (of eigenlijk de verplaatsinghoek van het slingervlak) komt naauwkeurig overeen met de theorie.
Ofschoon de wetenschap deze proef niet noodig heeft als bewijs voor de aswenteling van den aardbol, is zij nogthans eene schoone ontdekking, die de opmerking verdient van ieder, die belang stelt in proeven ter bevestiging van natuurkundige waarheden. De hier besprokene is alzoo voor de dagelijksche beweging der aarde hetzelfde, wat de aberratie van het licht voor de jaarlijksche is.
v.o.

Novellen van H. Zschokke. Te Groningen, bij H.R. Roelfsema. 1851. In gr. 8vo. 275 bl. f 2-70.

Een zestal verhalen: hier ernstig, daar vrolijk, ginds aandoenlijk; die dan eens een lach, dan weder een' traan uitlokken; in een woord, met de meest mogelijke verscheidenheid. Het boekje is een guldenboekje, vol levenswijsheid, stichting en godsvrucht. Referent houdt zich verzekerd, dat, wie het koopt en leest, zich noch over zijn geld, noch over verloren tijd zal beklagen; - vooral het laatste verhaal, gelezen, herlezen, en wel ter harte genomen, kan eene bijdrage zijn tot levensgeluk.

s.


{==237==} {>>pagina-aanduiding<<}

Boekbeschouwing.





Johannes Clarisse, sprekende nadat hij gestorven is. Een leesboek voor het Christelijk gezin. Met Portret. Te Arnhem, bij Is. An. Nijhoff. 1850. In gr. 8vo. f 5-90.

Neen, de Eerw. van iterson bedriegt zich niet in de gedachte, welke hij in de inhoudrijke voorrede van het werk uit: ‘dat het ons welkom zoude zijn.’ Omstandigheden buiten ons toedoen alleen hebben ons verhinderd deze verklaring vroeger af te leggen.
Ook wij hebben het geluk gehad, clarisse te kennen; en hetzij wij hem als Godsdienstleeraar van den kansel hoorden, hetzij wij, in bijzonder gesprek, ons met hem onderhielden, wij noemden hem toch altijd den ‘onvergelijkelijken’, zoo als wij hem thans gaarne ‘den onvergetelijken’ noemen. Wanneer men zich van het naauw verband der edelste wetenschappen, een grondig denkbeeld wilde vormen, dan was het toereikend, clarisse te leeren kennen, die, in de ruimste beteekenis des woords, ‘de man der wetenschap’ was! Is het dan wonder, dat beroemde Nederlandsche mannen: een van hengel, bouman, van oort, siegenbeek en andere meer, voor hem een eerekrans gevlochten, en op zijn graf nedergelegd hebben? Is het wonder, dat de nagedachtenis eens mans: ‘zoo uitstekend in gaven des geestes, als edel van hart, zoo geheel met God en christus vereenigd, die nu in den hemel leeft, leeft meer nog dan hier, en die ons niet zijne assche alleen, maar een voorbeeld van studiën, en vooral een voorbeeld des levens heeft nagelaten’ (bl. xiii), ook leeft in onze dankbare herinnering!
Eene gelukkige gedachte noemen wij het van den Verzamelaar, om ons van de laudationes funcbris, over den ontslapene gehouden, eenige uittreksels mede te deelen: daardoor vervalt toch alle vermoeden van te hooge

{==238==} {>>pagina-aanduiding<<}
ingenomenheid met clarisse, uit wiens nagelatene leerredenen hij ons eene anthologie geschonken heeft. Doch neen, dát is het woord niet. 't welk van iterson gebezigd wil hebben: ‘zijn loeleg was het niet, eene bloemlezing uit clarisse's kansel-arbeid, of eene verzameling van vernufts- of welsprekendheids-proeven uit zijne onuitgegevene leerredenen te leveren’ - een ander en hooger iets beoogde hij: hij zocht veel meer naar vruchten, naar altijd heilzame, verkwikkende, voedende, versterkende vruchten, ‘en daarom vindt men uit het allerhelangrijkste, of toepasselijk gedeelte zijner leerredenen van vroeger en later tijd, zoodauige uittreksels, als ten allen tijde eene blijvende en onverminderde belangrijkheid bezitten, als overwaardig zijn gehoord te worden, ook in unze dagen.’ bl. 21.
Uit deze aanwijzing leert men genoegzaam den hoofdinhoud van het voor ons liggende werk kennen. Trouwens het behelst ook enkel fragmenten over hetgeen in de geloofs- en zedeleer het gewigtigste en belangrijkste is: de inhouds-opgave strekt hiervoor ten bewijze; en, dat die brokstukken voor ver het grootste deel, ja, bijna uitsluitend uit de toepasselijke gedeelten der nagelaten leerredenen van clarisse genomen zijn, hierin heeft van iterson, dunkt ons, volkomen in den geest des ontslapenen gehandeld: het toepasselijke deel toch hield deze zoo zeer, om eens zijne eigene woorden (zegt van iterson) te bezigen, ‘voor het voornaamste der geheele preek, dat het hem altijd ontroerde, wanneer hij een leeraar hoorde zeggen: ‘de weinige oogenblikken, welke nog overig zijn, le willen gebruiken, om met een kort woord ter toeeigening zijne rede te besluiten.’ Op de vraag: ‘wat is de toepassing?’ antwoordde hij met eene wedervraag: ‘Is zij niet het gebruik der bijbelleere tot aanmoediging, bestraffing, besturing, vertroosting, in één woord, ter bevordering van Evangelische heiligheid en dengd? En is dat het hoofdoogmerk der geheele leerrede niet?’ Dat voornaamste mogt, naar zijn oordeel, geenszins ‘zoo maar. als in het voorbijgaan, slordig en met overhaasting behandeld worden.’ Hij hield ‘die leerredenen

{==239==} {>>pagina-aanduiding<<}
voor de beste, welke geheel en al toepassing zijn, geheel en al op een gemoedelijken trant leerzaam, geheel en al, van de inleiding aan, daartoe aangelegd: of, zoo het onderwerp dit dan minder gedoogt, dan althans dezulke, bij welke aan het toeeigenend voorstel, eene breede, en aanzienlijke plaats wordt ingeruimd. (⋆)’
Wat den vorm betreft, waarin deze fragmenten tot ‘een leesboek voor het Christelijk huisgezin’ gegoten zijn, wij zouden dáárop nog al iets hebben aan te merken; maar vermits de Eerw. van iterson het boek tevens zóó wenschte in te rigten, dat het ook tot een nuttig geschenk voor aankomende gemeente-leden kan dienen, dat het dezen zijn kon - ‘eene handleiding om zich den hoofdzakelijken en nooit genoeg overwogen inhoud van geloofs- en zedeleer te herinneren’ (bl. xxiii, xxiv), zoo houden wij liefst onze aanmerkingen terug.
In plaats van eenig uittreksel te geven, waaruit men toch maar ten deele over den zin van clarisse, en zijne bestendige bedoeling, zou kunnen oordeelen, om hetgeen hij sprak, niet alleen tot verlichting des verstands, maar ook altijd tot heiliging van het hart te doen strekken, verwijzen wij den lezer naar het werk-zelf, dat wij met vollen nadruk aanprijzen: en bij den dank dien wij den waardigen Verzamelaar betuigen, voor de moeite aan de zamenstelling er van besteed, vereenigen wij ons opregtelijk met zijn vurigen wensch, ‘dat de ons eenmaal zoo dierbare en nu voor altijd onvergetelijke ontslapene, ook daardoor, velen tot leering, vertroosting, en zaligheid, nog moge spreken, nadat hij geslorven is.’
Een uitmuntend gelithographiëerd, en uitstekend gelijkend portret van clarisse, versiert het werk.

h.
c.w.p.





Luther, een karakterbeeld, ten spiegel voor onzen tijd. Uit het Hoogduitsch van L. Weydmann, Predikant te Crefeld. Te Amsterdam, bij D. Werlemann. 1850. In

{==240==} {>>pagina-aanduiding<<}
kl. 8vo. ingenaaid: f 1-80; gebonden in zwart linnen band met vergulden stempel: f 2-10.

Zij die de Hervorming verachten en bestrijden, doen zoo kwaad niet, als zij luther-zelven aangrijpen, verguizen, en aan de kaak pogen te zetten; want in hém heeft zich de Hervorming in hare waarde of onwaarde geopenbaard. Wie hém aanschouwt, ziet de Hervorming; wie hém kent, weet wat zij is. Daarom, wie de Hervorming veroordeelt, kan luther niet prijzen. Men kan de Roomsche hiërarchie roemen en een Zesden alexander vloeken, of het pausdom verachten en eenen Zesden adrianus prijzen; maar anders is het met luther en de Hervorming. Zijn karakter, zijn leven, zijne ontwikkeling, zijn strijd, zijne woorden en daden, zijn met haar als te zamen gegroeid en vereenzelvigd. Aldus geeft de kennis van luther den sleutel tot de hervorming, zoo als die in de zestiende eeuw zich openbaarde, en onderscheidde van elke vroegere poging tot zuivering van de Godsdienst in de Christelijke, - zich echter liever noemende Roomsch-Katholieke Kerk.
Er waren mannen vóór hem en náást hem, die hunne stemmen tot hervorming deden hooren, ja zelfs in feitelijk verzet tegen Rome optraden. Wie kent, b.v., niet de namen van eenen valdus, wickleff en huss? In het begin der zestiende eeuw zweeg de stem van den tegenstand niet; maar niemand bragt als luther, zelfs zonder dat opzettelijk te bedoelen, de geheele Christenwereld in eene beweging, die den pauselijken troon zou hebben nedergeworpen, wanneer die niet met het zwaard en den brandstapel warc beschermd geworden. En waarom voerde hij uit wat anderen mislukte? Omdat hij het geheele bederf der Kerk en hare geheele zuivering, in voorigaande ontwikkeling zich helder bewust werd, en zijne bewustheid uitsprak, niet op een toon van geleerde abstractie, die alleen in de boekencel verstaan werd, noch op een toon van bitteren spot of scherpen hekel, die de lachlustigen vermaakte, doch den mensch in zijne zonde en de Kerk in haar bederf liet; maar op eenen loon, die

{==241==} {>>pagina-aanduiding<<}
weerklank vond in het hoofd en hart des volks, dat zijn woord verstond, begreep en opnam. Trouwens hij was volkomen geschikt om het uit te spreken, wat ieder en allen konden, wilden, en moesten. Zijn eerste woord deed op het volk reeds de uitwerking, die archimedes ondervond, toen hij uitriep: ‘Ik heb het gevonden!’ Luther greep, aan alle zijden, in zijnen tijd en strekte dien tot een spiegel. Hij gewaagde niet enkel van regten, ook niet alleen van pligten; maar leidde die beiden te gelijk af uit de bepaling van de krachten van den mensch, zoo als hij ze vond bij den boom in het paradijs en aan het kruis der verzoening.
Hier kwam nog bij, dat de Europesche volksontwikkeling op het gebied van verlichting, beschaving en godsdienstigen zin, de hiërarchische vormen der middeleeuwen over het hoofd groeide, en behoeften deed geboren worden, die zij niet konden bevredigen; doch voor welke luther voldoening aanwees uit eene bron, door de Kerk met het doode woord eens uitgestorven volks verzegeld, maar die hij met het Duitsche woord weder opende. Vandaar dat zoo lang de geschiedenis zal worden beoefend, ook de naam van den Wittenberger zal voortduren, en zijn persoon, woord en werk behandeld, en toegejuicht of veroordeeld zal worden.
Men zal wel met ons in de overtuiging deelen, dat het niet genoeg is te weten wat luther gedaan heeft, maar dat men hem ook behoort te kennen, gelijk hij was. Het zou een verdienstelijk werk mogen heeten den inwendigen.
Luther eens in den vollen dag te plaatsen. Wij bezitten vele biografiën van hem, maar hunne Schrijvers redeneren veel meer over hem, dan dat zij trachten met een gewapend oog in zijn binnenste te dringen.
Luthers beeld ligt niet in de toejuiching van zijn moed, en geloof, noch in afkeuring van zijne drift en verbolgenheid, maar veel meer in de oplossing, hoe hij de twee eersten verkreeg, en wat de twee laatsten deed ontbranden. Niemand is daarin zoo gelukkig geslaagd als merle d'aubigné: maar hij eindigt zijne geschiedenis der Hervorming in Duitschlund kort na de overlevering der

{==242==} {>>pagina-aanduiding<<}
Augsburgsche Belijdenis, en ook zijn blik op luther is derhalve onvolledig.
De Heer weydmann, zoo wij meenen Doopsgezind Predikant te Crefeld, heeft zich aan de schoone, doch uiterst moeijelijke taak gewaagd, om luther voor te stellen ‘als geheel karakter,’ dat wil zeggen: van een standpunt, van hetwelk zich al de levens- en geestes-uitingen zijner rijke natuur voordoen als door ééne hoofdgedachte bezield, waardoor in hem elk gedeelte in organisch verband staat met het geheel en het geheel in harmonische vereeniging met elk gedeelte. ‘Wij geven’ - zegt de Schrijver - ‘geene hiographie, geene levensschildering, geen historisch-psychologisch tafereel. Wij willen het beeld van onzen held zich-zelf laten ontwikkelen uit den aanleg zijner eigene natuur, en uit datgene wat met hem voorviel, en de afzonderlijke trekken, die zich hierbij aan ons voordoen, zamenvoegen tot eene afgeronde persoonlijkheid en karakter. Wij houden dit voor een arbeid, die nog niet is beproefd, zelfs nog niet opgegeven.’ Doch hij voegt er bescheiden bij: ‘Deze bladen zijn eene proeve, en hoe meer wij van het belangrijke van dit onderwerp zijn overtuigd, des te meer gevoelen wij de zwakheid onzer krachten, om hetgeen ons daaromtrent voor den geest zweefde duidelijk weer te geven.’
De Schrijver noemt daarop luther een man van karakter en een spiegel voor onzen tijd, en geeft er reden van. Verder brengt de Inleiding den lezer geheel op de hoogte, op welke hij dient geplaatst te worden, om den auteur goed te kunnen volgen.
‘Wij geven - zegt bij - een zoo veel mogelijk getrouw beeld van luthers persoonlijkheid en karakter: een geestelijk levensbeeld, zoo als de trekken daarvan door natuur, aanleg en invloed van buiten, door vrijheid en noodwendigheid zijn afgerond. Derhalve zal alles, waarin deze trekken zijns geestelijken levens vooral uitkomen, onder het bereik van onze behandeling vallen. Daar nu elke persoonlijkheid zich slechts binnen de grenzen der opgegevene beurtelingsche werking van vrijheid en noodwendigheid ontwikkelt, zullen wij eerst, aan de

{==243==} {>>pagina-aanduiding<<}
hand der geschiedenis, luther volgen op het pad zijner vorming tot aan het punt, waar hij als eigenlijk karakter, in voljarige mannelijke rijpheid voor ons staat; en dan, ten andere, de afzonderlijke trekken daarvan, zoo als die zich in den rijkdom van zijne geestes- en levens-uitingen voordoen, tot één beeld zamenvoegen, dat geheel zijn wezen weêrgeeft.
Men moet menig mensch als kind gekend hebben, om hem als man regt te begrijpen en zijne daden rigtig te beoordeelen. In het kind ligt de mensch. Dit heeft weydmann zeer juist ingezien, en hij doet het daarom ook goed uitkomen, hoe in dát kind des volks de kiem lag om een man des volks te worden, zoo als niemand buiten hem het geweest is, zonder ooit zijne populariteit te verliezen. Wij beamen het volkomen wat de Schrijver zegt: ‘Wij zien hem onder den bestendigen, dikwijls zwaren druk der omstandigheden, en onder veelsoortige ontbering opgroeijen. Hierdoor werd zijn geest reeds vroeg gehard, en tot den ernst des levens duurzaam voorbereid. Hij had dit lot met vele groote mannen gemeen, die uit eene harde moeitevolle jeugd de regte veerkracht des geestes putten. Het ‘de knaap verdroeg veel leeds, veel dorstens, en veel zweets’, was in volle mate op luther toepasselijk en droeg bij hem vruchten, zoo als anders maar bij weinigen. Die vrucht bestond echter niet alleen in inwendige kracht tot het dulden van en strijden met een balsturig levenslot. Zijn hart werd er ook vroeg door vertrouwd gemaakt met den nood en de ontberingen der lagere volksklasse, en het werd er door ontgloeid tot dat medelijden, waarvan wij in zijn leven zoo vele aandoenlijke proeven hebben. Als man des volks, die met innige liefde zich deszelfs lijden zou aantrekken, moest hij dit lijden practisch doorleven en de grootste ontberingen bij ervaring kennen, zou hij in waarheid kunnen zeggen: ‘de kleinsten en geringsten uit het volk moeten opgezocht en uit het slijk opgeheven worden.’
In deze zijne jeugd heeft zich niet minder eene andere eigenschap van zijn wezen ontwikkeld, zonder welke hij, bij

{==244==} {>>pagina-aanduiding<<}
al de kracht en voortreffelijkheid van zijnen geest, niet dien zoo algemeenen, tot in de laagste rangen der Maatschappij zich uitstrekkenden invloed zou verkregen hebben. Wij bedoelen dien hoogen graad van volks-eigen-aardigheid in gewoonten, uitdrukkingen, en levenswijze, door welke hij zoo onmiddellijk met het volk in betrekking stond, en er zoo spoedig in slaagde om de harten van het volk voor zijne werkzaamheid te openen. Deze populariteit, die men niet door kunst kan aanleeren, was een gevolg van zijne geboorte uit en van zijne opvoeding in den schoot des volks, waardoor 's volks leven, gewoonte en zienswijze de zijnen waren. Al de vezele van zijn wezen waren in dezen grond geworteld, en noch ingespannen wetenschappelijke studie, noch omgang met geleerden, noch veelvuldig verkeer met hoog geplaatste personen konden immer die volksaardige kleur bij hem uitwisschen of doen verbleeken. Ook staat met zijne jeugd in naauw verband die trek van vreesachtigheid, welke hem tegenover aardsche magten en hoogheden dikwijls verlegen deed zijn en daarvandaan ook dat, hadde hij zijne neiging kunnen volgen, hij in de eerste jaren van zijn optreden als hervormer zoo gaarne alles vermeden had, wat opzien verwekken en de oogen der wereld tot hem trekken kon.
Wij hebben met veel genoegen de geschiedkundige ontwikkeling van luthers karakter ‘tot aan zijne rijpheid als man’ gelezen. Weydmann volgt haar in luthers eerste letteroefeningen, in zijn kloosterleven, bij zijn optreden als prediker, bij zijne gevonden rust in Gods genade, zoo als die, in de Hellige Schrift uitgedrukt, door het geloof opgenomen wordt. De handhaving van den gevonden parel, door priesters en monniken in het slijk geworpen, vormt hem, zonder dat hij-zelf het wil, tot hervormer. Op deze nieuwe baan slaat de Schrijver zijne vordering gade, terwijl hij zich als hoofdkampioen bij de ontstane worsteling doet kennen, door, na zijne uitbanning, het wetboek der hiërarchie ten vure te doemen.
Deze daad voor verschillende opvattingen en beoordeelin-
{==245==} {>>pagina-aanduiding<<}
gen vatbaar, geeft den geheelen luther in zijne licht- en schaduwzijde; het vertoont hem in al zijne hevige drift, die echter zich wel in inkt, maar nimmer in bloed koelde; die, ja, een vloekschrift en valsche wetten verbrandde, doch het trotsche opperhoofd der Kerk een plaats naast, nooit op zijne onschadelijke houtmijt gaf; maar toont hem ook in zijn moed en zielskracht, daar hij door deze symbolische handeling de uitvaart van het menschelijk gezag in het rijk der waarheid viert, en 't eene oud-Romeinsche begrafenis gunt. Het verbranden eener bul, die vroeger een doodelijken schrik in het hart joeg, was een schitterend beroep op den tijd, die commenta opinionum delet.
De Schrijver heeft wèl gedaan met deze schets niet verder dan tot aan den Rijksdag van Worms voort te te zetten. Hij heeft haar in drie tijdperken verdeeld. In het eerste zien wij luther, onder den invloed van geboorte, huiselijke betrekkingen, opvoeding en harde ontberingen, indrukken ontvangen, die op zijn karakter krachtig inwerken; maar te gelijk ontdekken wij de cerste sporen van eene zedelijke veerkracht, die zich openbaart deels in onwankelbare toewijding en stalen vlijt, deels in moed tot het verduren van allerlei ontberingen en moeijelijkheden. In het tweede tijdperk zien wij, met het ontwaken van zijne bewustheid, zich den reuzenstrijd ontwikkelen, dien hij met zich-zelven streed, en die eene geheele omkeering van zijnen innerlijken mensch ten gevolge had. Onder de hevigste barensweeën en het aan vertwijfeling grenzend worstelen van zijnen magtigen geest, zien wij zijn nieuwen mensch de banden verbreken en geboren worden. Het derde tijdperk vertoont de verdere rijping van zijn karakter op den grond van het nieuwe levensbeginsel, in zijne verschillende betrekkingen, onder het tot dadelijkheid brengen van dat beginsel in den strijd met de wereld en de hiërarchie, tot op het punt waar wij hetzelve voor afgesloten mogen houden.
Na alzoo een hechten grond gelegd te hebben, plaatst hij er zijn karakterkundig gebouw op, als een grootsche

{==246==} {>>pagina-aanduiding<<}
dom. Hij begint met eene grondschets van luthers persoonlijkheid uit te werken, en doet dit voortreffelijk. Hij bepaalt wat een karakter is, en bewijst, dat luther meer dan iemand dien naam verdient: - hij was overal en altijd dezelfde; zelfs in kleinigheden vindt men hem geheel terug. Dan toont hij aan het intensieve van dit karakter, bepaald binnen de grenzen van zijn tijd en volk, het exclusieve, in vergelijking met melanchton en erasmus, in zijne volle werkende en ook afstootende kracht. Vervolgens neemt hij in bijzonderheden de trekken in aanmerking, waarin zijne persoonlijkheid zich naar buiten openbaarde, als: zijne openhartigheid, eerlijkheid en opregtheid, terwijl in zijn hart gemoedelijkheid, eenvoudigheid en naiveteit, als de grondtoon zijns geheelen levens doorklinken. Ja, die ijzeren man evenaarde de Natuur in eenvoudigheid, toen hij zeide: ‘De vogelen vliegen voor onze oogen voorbij, ons tot zóó kleine eere, dat wij wel den hoed afligten en zeggen mogten: mijn lieve heer, Doctor, ik moet u bekennen, dat ik de kunst niet versta, die gij uitoefent. Gij slaapt den nacht over in een nestje, zonder zorgen; des morgens staat gij weêr op, zijt vrolijk en van goeder harte, zet u op een boom, en zïngt en looft en dankt uwen God, en daarna zoekt gij uwe spijze en vindt die. Foei! wat ben ik toch een oude dwaas, dat ik dit ook niet doe, die er toch zoo veel meer reden toe heb!’
Dat zich aan zulk eene gemoedstemming ook humor verbond, zal niemand bevreemden; maar de Schrijver bewijst, dat zijn humor een geheiligde was, die nimmer tot spotternij met het heilige afdaalde. Deze schets eindigt met de ontwikkeling van het veelomvattende en oorspronkelijke van luthers geest.
Het ligt in den aard der zaak, dat de voorstelling van luthers Christelijk geloof en van zijn levenskarakter een der belangrijkste punten oplevert. Door een meesterlijken greep gelukt het weydmann een punt van eenheid vast te stellen, waarin de geheele luther uitkomt, zoo als hij wezen moest om het werk te volbrengen, dat de Heer der Kerk hem op de krachtige schouders gelegd had.

{==247==} {>>pagina-aanduiding<<}
Die eenheid ligt in de vereeniging van Natuur en Genade in hem: zoo, dat zijn leven de uitdrukking was van zijn geloofsbeginsel: het Christelijk levensbeginsel met het zuiver menschelijke vereenzelvigd. Menschkundig, rijk en diep is de opmerking nopens de uiteenloopende beoordeelingen der Ultra-orthodoxe en Rationalistische rigtingen over de uiting van luthers leven, en hoe zij tegenover hem staan. Wij zouden wel wenschen, dat zij die onder den dooden letter eener formulierregtzinnigheid zich begraven, en zij die de vrijheid des geestes op het puin der afgebroken waarheid afkondigen, van luther leerden de waarheid vast te houden en de vrijheid niet te misbruiken; dán zou er ook in het leven éénheid ontstaan, en men zou zijn wat luther was: mensch en Christen, zonder dat de een den ander buitensloot.
Luthers kinderlijk vrome zin bragt hem Gode nabij. Met zijn geloovigen blik vatte hij het wereldbestuur op, en nu is het geen wonder, dat hij, zoo nabij den Heer, de middeloorzaken wel eens over het hoofd zag, en ook, bij inwendige verzoeking en strijd, op zijn eigen ziekelijken of bedrukten staat niet lette, en 't geen hij voor beproevingen hield, onmiddellijk aan den Satan toeschreef. Zijn gezond verstand en heldere blik in de Schrift, bewaarden hem echter voor de uitersten, waartoe zoodanig eene gemoedstemming anders ligt doet vervallen; zoo als b.v. het geloof aan lijdelijke voorbeschiktheid. Luther was ook te actief, om passief te worden.
De Schrijver stelt luthers ootmoed en onverschrokkenheid te regt voor, als uitdrukkingen van zijn Christelijk karakter. Beiden waren vruchten des geloofs. De ootmoed beveiligde luther tegen de eerzucht. Het is opmerkelijk, dat hij geen hooger rang bekleedde toen hij ontsliep, dan toen hij zijn protest sloeg aan de deur van Wittenbergs slotkapel. Hoe menigeen plaatst zich in de voorste rijen der oppositie, om tot de eereplaats van het Hoog Bewind te geraken. Daar heeft luther nooit aan gedacht. Zijn heldenmoed boog zich voor Kerk noch Staat, wanneer zij het gezag der waarheid benadeelden. De wijze hoe zijn moed zich openbaarde, wordt onpar-
{==248==} {>>pagina-aanduiding<<}
tijdig en naar waarheid in het licht gesteld. Wij stemmen in met het oordeel des Schrijvers over het gedrag van luther tegenover hendrik VIII. Dat gedrag is geheel natuurlijk en doet den man kennen, die geen koning ontziet, wanneer deze zich tot een schutspatroon van de dwaling opwerpt; maar die ook zich-zelven niet te hoog acht, noch te hoofdig is om zich te verdemoedigen en te verloochenen, als hij hoopt een koning voor de waarheid te kunnen winnen. - Behalve bij merle d'aubigne hebben wij nergens zoo goed als hier luther verdedigd gevonden in den droevigen sakramentstrijd, waarin hij door velen is beticht van hardheid, aanmatiging en onverzoenlijkheid. Zonder partij te trekken in het geschil, laat hij geene duim breed gronds aan de beschuldigers over.
Welk een vriendelijk licht werpt de Schrijver op luthers zielelijden, dat hij verdroeg en verwon door de kracht des gebeds. Luther was in het bidden een tweede david; daarom zal hij ook zoo ingenomen zijn geweest met de Psalmen. Het gebed was de adem zijner ziel. Hij ging met God om, gelijk een liefhebbend eerbiedig kind met zijnen vader. De Schrijver is hier diep in het gemoed van zijnen held doorgedrongen. Misschien verlangen onze lezers te weten, hoe luther bad, als de nood tot bidden drong. Wij zullen er eene proeve van geven uit het gewigtigste tijdpunt zijns levens; het oogenblik, waarin hij op den Rijksdag van Worms voor Keizer karel verschijnen zou. De wereld mag het nog wel hooren, hoe hij toen geheden heeft:
‘Ach God, ach God, o Gij, mijn God, mijn God! Sta Gij mij bij tegen de wereld en hare wijsheid! Doe het, Gij moet het doen, Gij alleen. Het is niet mijne, maar Uwe zaak. Ik had hier voor mij-zelven niets te doen, niets met deze wereldgrooten te maken, wilde ik slechts goede rustige dagen hebben zonder moeite: maar het is Uwe zaak, die regtvaardig en eeuwig is. Sta mij bij, Gij, getrouwe, eeuwige God! Ik verlaat mij immers niet op menschen. Dit is vruchteloos en vergeefs; het wankelt alles wat vleesch is en naar vleesch riekt. o God.

{==249==} {>>pagina-aanduiding<<}
o God! Hoort Gij niet, mijn God? Zijt Gij dood? Neen, Gij kunt niet sterven. Gij verbergt U slechts. Hebt Gij mij tot dit werk uitverkoren, ik vraag U, hoe zal ik dan regt weten: zóó wil het God? Immers heb ik tegen zulke groote Heeren in mijn leven niets ondernomen, en heb het ook niet voorgenomen. o God! Sta mij dan bij in den naam van Uwen lieven Zoon jezus christus, die mijn steun en mijn schild is, ja, mijn vaste burgt, door de kracht van Uwen Heiligen Geest. Heer, waar toeft Gij? Gij, mijn God, waar zijt Gij? Kom, kom, ik ben bereid ook mijn leven daarvoor op te offeren als een lam - mijne ziel is Uwer en behoort U en blijft ook eeuwig bij U, amen. God help mij. Amen.’
Dit Hoofdstuk wordt besloten met de voorstelling van de kracht, de zuiverheid en de onafhankelijkheid van luthers geloofsopvatting tegen den dood, getoond in zijn leven, gestaafd in zijne laatste ure. Van luthers sterfbed echter had veel meer partij kunnen getrokken worden.
Nu volgt eene meesterlijke schildering van luther als Hervormer. De Schrijver doet de eigenschappen van zijn geest en karakter treffend uitkomen. Hij beschouwt te regt, als grondslag en voorwaarde van het werk, waaraan luther zijn leven wijdde, diens diep inzigt in het wezen der Evangelische waarheid. En hoe verkreeg hij dit? Niet door Akademisch onderwijs; maar onder en nà zwaren strijd. Het was hem, als ten antwoord op zijn gebed, in hoofd en hart gestort. Daarom redeneerde, en spotle hij niet gelijk erasmus op zijn studeerkamer, maar trad naar buiten en sloeg zijne stellingen aan tegen den aflaat, en daagde alle Heiligen uit, om die te wederleggen, en trok, tegen de bul van den Paus en het zwaard van den Keizer met het Woord, te velde.
Wie lust heeft melanchton ten koste van luther te verheffen, kan van weydmann leeren, dat melanchton, hoe verlicht en geleerd ook boven zijnen vriend, evenwel niet bij magte zou zijn geweest, eene Nieuwe Kerk te stichten. Maar ons verwondert het hier, dat de anders naauwkeurige Schrijver hier van eene nieuwe Kerk spreekt. Ook luther heeft die niet gesticht: niet willen, niet kunnen

{==250==} {>>pagina-aanduiding<<}
stichten, of - zijn werk zou de proef niet hebben kunnen doorstaan. De tegenpartijders beweren het, en de Evangelieschen hebben, door zich naar luther of andere hervormers te noemen, aan hunne logenachtige bewering schijn ván grond gegeven; doch er is maar ééne Kerk, die Christelijk kan heeten, wijl er maar één Christendom is en christus niet gedeeld kan worden. De Kerk, die dit predikaat mist, is geene Christelijke Kerk - doch het zou ons te ver leiden, daarover hier méér te willen zeggen.
Met genoegen daarentegen hebben wij opgemerkt, dat de Schrijver de behoedzaamheid waardeert, waarmede luther de uitwendige gebruiken in de Kerk spaarde, niet onbedacht de handen sloeg aan hetgeen van zelve zou wegvallen, en dus onnoodige ergernis verhoedde. luther wist wel, hoe het gaan zou: hij was geen radikaal, die den wortel afhouwt, om den boom te doen groeijen: en daar hij zich niet buiten de Kerk van christus plaatste, zoo vergat hij ook niet, dat zij eene geschiedenis had van vijftien eeuwen, in welke, ja, veel ontaard, maar ook veel ontwikkeld was. Zonder die ontwikkeling te erkennen, ware ook de Hervorming in tegenspraak gekomen met zich-zelve en met de geschiedenis, Wie en wat toch had al die mannen gevormd, die zoo helder en juist de Evangelische waarheid opvatteden? Het is zijne toevlugt nemen tot eenen Deus ex machina, als men beweert, dat zij eene bijzondere ingeving gehad hebben. Neen, onder de leiding van Gods Geest is de Hervorming in en niet buiten de Kerk geboren.
Kort en bondig stelt de Schrijver des Hervormers wetenschappelijkheid en zijn karakter als geleerde in het licht, zoodat men de woorden van pascal en alexander von hales in hem ziet verwezenlijkt: ‘Men moet goddelijke zaken liefhebben, wil men ze leeren kennen.’ ‘In de logika gaat de rede aan het geloof, in de theologie het geloof aan de rede vooraf.’
Lezenswaardig zijn de opmerkingen over luthers taal en stijl. De taal was Germaausch en hij leerde zijn volk Duitsch spreken. De stijl was als de man, die

{==251==} {>>pagina-aanduiding<<}
de dingen bij hunnen naam noemde, en een tegenbeeld is van den sluwen zoon der Fransche revolutie, die beweerde, dat de taal de mensch gegeven is, om zijne gedachten te verbergen. Luthers stijl was niet, als een door kunst gegraven kanaal, zoo regt mogelijk en overal hinnen gelijke bermen; maar als een bruisende stroom, die rotsen tot zand vermaalt, zich-zelven eene bedding boort, en in het hart des lands zijne wateren werpt. Hij gunde zich alleen bij belangrijke stukken den tijd, om zijnen stijl te beschaven. Wie zou vergen van een krijgsman, die dag en nacht in strijd gewikkeld is, dat hij zijne wapenen steeds blinkend houde, als hij ze maar dapper gebruikt. Zoo gebruikte luther het woord, en wie heeft ooit gestreden, gelijk hij? - Naif is de bekentenis, die hij over zijne zwakheid op dit punt, op zijne tafel schreef: ‘Philippus heeft zaken en woorden; erasmus woorden zonder zaken; luther zaken zonder woorden; karelstadt noch zaken noch woorden.’ En toch was de stijl van luther niet slordig of gemeen; wie zich van het tegendeel wil overtuigen, leze maar zijne nog niet overtroffen bijbelvertaling.
Hoe luther predikte geeft hij-zelf aldus op: ‘Ik kan geene predikatie doen of opstellen naar de regels der kunst. Ik ben niet gewoon alle bijzonderheden vooraf te bedenken; ik grijp alleen het boofdpunt aan waarover de geheele predikatie loopen moet. Als ik dan spreek, valt mij het een en ander in, waarover ik van te voren zoo bijzonder niet gedacht heb; want als ik alle woorden zou overleggen, en elke bijzonderheid bepeinzen, dan kwam ik er niet zoo spoedig door.’ Wie zal weydmann tegenspreken, als hij zegt: dat deze predikwijze eeue echt Evangelische is? Luther was echter geen achteloos prediker: daartoe was hij te rijk aan denkbeelden, te zuiver van gevoel, en te zeer meester van de taal. Daarenboven, hij kende zijne roeping. Men moet het hier lezen, hoc hij zelfgevoel en ootmoed vereenigde.
Luther en de schoone kunsten waren onderling bevriend. Hij was geen afgodisch vereerder der kunsten,

{==252==} {>>pagina-aanduiding<<}
maar ook geen beeldstormer; hij, vond stoffe in de kopij om het oorspronkelijke te prijzen, en wilde dat de kunst geheiligd wierd in de dienst van God. Zijn smaak was vooral gevestigd op de toon- en zangkunst, die den hongerenden knaap in de woning bragten van Mevrouw cotta, en hem bij treurigheid van binnen of vijandelijkheden van buiten opbeurden. Ook op die kunsten, welke slechts vermaken kunnen, zag hij met een vriendelijk oog. Hij was geen stroef veroordeelaar van den dans, mits alles welvoegelijk en eerbaar toeging. ‘Het geloof laat er zich evenmin uitdansen als uitzitten, wanneer gij maar eerbaar en matig zijt. De jonge kinderen dansen immers zonder zonde; doe dat óók.’ Evenmin sprak hij een vonuis uit over de tooneelspeelkunst, en was gansch niet afkeerig van de gymnastiek. Hij had ook veel op met de tuinkunst, en beklaagde erasmus, die voor de werken der Natuur geen gevoel had, ja, de schepping aanzag gelijk de koe eene nieuwe deur. Gaarne zat hij in vrije oogenblikken aan de draaibank. Hij achtte dit een middel, om, in tijd van nood, zijn brood te verdienen. Men ziet het, de hervorming heeft luther niet rijk gemaakt. Inderdaad het kortste stuk, dat hij ooit gesteld heeft, is zijn testament.
Allergelukkigst is de hervormer geschetst in zijne denkbeelden over het huwelijk en het huiselijk leven. De Schrijver toont met voorbeelden, hoe 't zijne door ernstigen geloofszin werd geheiligd, terwijl in zijne huiskamer de zon van zijn goeden luim steeds vrolijk scheen.
Weydmann heeft volkomen gelijk, zeggende, dat het huwelijk van luther in plaats van de Hervorming te henadeelen, baar tot een zegen is geweest: want nu werd zij praktisch in en aan het huiselijk leven geheiligd. De Godsdienst werd van het altaar naar de huiskamer verplaatst.
Het volgende Hoofdstuk schetst luther in den gezelligen omgang, en doet hem kennen als een toonbeeld van vriendschap in den geest des geloofs. - Dat luther als een echte Duitscher zijn vaderland innig beminde, ligt zou zeer in den aard der zaak, dat de Schrijver dit

{==253==} {>>pagina-aanduiding<<}
Hoofdstuk in slechts vier bladzijden voltooit. Wij mogen hierbij de opmerking niet onderdrukken, dat luthers afkeer van Rome welligt ook eenigzins voortkwam uit een Nationaal gevoel. Hij haatte de listige Italianen, die de eerlijken Duitschers arm maakten en bespotteden. Leo had immers met een Mediceschen glimlach gezegd, toen men hem de opbrengt van den aflaat in Duitschland ter hand stelde: ‘Ziedaar de zonden der Germanen!’
Het laatste Hoofdstuk maalt luther's Staatkundig karakter en, verdedigt hem voldingend tegen onverdiende opspraak ter zake van zijne denkbeelden over de betrekking tusschen Vorst en Volk; vooral over zijne houding vóór, in, en nà den rampzaligen boerenkrijg. Zij, die veel spreken over scheiding tusschen Kerk en Staat, mogen lezen wat weydmann op dit punt van luther zegt, die eene scheiding begeerde, welke Kerk en Staat niet als vreemd aan, of zelfs vijandig tegen elkander over stelt, maar zich in eene hoogere eenheid des levens oplost.
Aangenaam, eindelijk, is de beschrijving van de betrekking, waarin luther stond tot zijnen Landvorst. Hij was een goed Christen en daarom een goed burger. Het is in hem gestaafd: wie God vreest eert den Koning.
Hiermede nemen wij afscheid van hem en van zijnen karakterschilder. De laatste heeft zijne taak met eere volbragt. Wij hebben luther gezien, niet gevat in een vergulden lijst vol fantastisch bijwerk, maar hoogst eenvoudig, wij zouden baast zeggen, te weinig gesmukt. De Vertaler heeft zich van Germanismen niet onthouden, doch wij waren te zeer met luther bezig, om er kennis van te nemen. De Uitgever heeft het werk net uitgevoerd. Moge deze aankondiging den lezer uitlokken, om zich met dit verdienstelijke werk nader bekend te maken.

h.
j.h.s.




Handboek voor de algemeene geschiedenis der Nederlanden

{==254==} {>>pagina-aanduiding<<}
en Nederlandsche Koloniën. Door Dr. L.G. Visscher, Hoogleeraar te Utrecht. Afd. 1, Deel I. Afd. 2, Deel III. Te Maarssen, bij C.H. van Nederhasselt en Zoon. 1851. In gr. roijaal form. 128 bl. f 1-60.

Een handboek te schrijven is niet altijd gemakkelijk of aangenaam. Als 't in het licht verschijnt, staat het ook meer dan andere werken aan verschillende beoordeelingen bloot, omdat elk, die het vóór zich neemt, zijne eischen er naast legt. De werkzame Dr. visscher deinst voor die bezwaren niet terug. Reeds een aantal jaren geleden heeft hij een kort begrip der Algegemeene Geschiedenis van ons Vaderland uitgegeven. Dat werkje beleeft eenen tweeden druk, en nu treedt hij op met een Handboek, dat in zes boekdeelen de geschiedenis van Nederland, zijne Koloniën, zijne taal, zeden, godsdienst, wetenschappen, kunsten, nijverheid, middelen van bestaan en regeringsvormen zal bevatten.
Als dit werk gelukkig uitvalt, zal 't in eene wezenlijke behoefte voorzien. Niet allen hebben tijd, en gelegenheid om de uitvoerige werken van bilderdijk, arend en wagenaar te lezen. Zij vooral, die zich aan de wetenschappen wijden, hebben een uitgewerkt handboek noodig, dat hen te gelijk met de bronnen bekend maakt; want de bovengenoemde werken zijn geene leerboeken. Wij beklagen echter den jongeling, die zijn Handboek alleen gebruikt, om voor een examen bekwaamd, of, zeggen wij liever, afgerigt te worden. Eene examenstudie eindigt doorgaans met den gelukkigen afloop van het examen. Bij welke professoren mogen wel herodotus en tacitus, demosthenes en cicero, socrates en plato hun examen hebben afgelegd? Niet dat wij de examina afkeuren, dat zij verre; maar wij misprijzen 't, dat onze jonge lieden het middel voor het doel, het begin voor het einde aanzien, en daarom met studeren ophouden, als zij eerst regt er mede moesten beginnen; niet begrijpende dat later de openbare meening een peremtoir examen komt afnemen. Dat laatste hadden de Ouden,

{==255==} {>>pagina-aanduiding<<}
van welke wij zoo even spraken, te Athenen en te Rome summa cum laude doorgestaan.
Elk die maar eenigzins de letteren beoefent, zal gereedelijk erkennen, dat voor alle rangen en standen der Maatschappij de bekendheid met de geschiedenis des Vaderlands ten hoogsten nuttig en noodig is. - Die kennis evenwel is op verre na nog niet algemeen, en wordt in menig beschaafden kring gemist. Wij hopen daarom te meer, dat dit Handboek zóó moge uitvallen, dat het algemeen voldoe en gelezen worde.
De eerste twee Afleveringen wijzen in een algemeen overzigt aan, wat men te wachten heeft. Van een wetenschappelijk gevormd man, die vijf-en-twintig jaren lang goede bronnen naspoorde en onderzocht, mag men althans iets degelijks en volledigs verwachten.
In de Inleiding omschrijft de Hoogleeraar het gebied en den omtrek der Vaderlandsche geschiedenis. Naar die omschrijving zal eenheid in algemeenheid worden bewaard. Ofschoon de voormalige zuidelijke gewesten niet meer tot de Nederlanden behooren, zal hij die echter niet voorbijzien; vooral eene ruime plaats geven aan onze Overzeesche Bezittingen, en ook de geschiedenis van ons Koninklijke Huis behandelen. Wij kunnen ons met dat alles zeer wel vereenigen en prijzen zijn voornemen om de onoplosbare eenheid van Nederland met Oranje te handhaven. Aldus kan zijn Handboek mede een bolwerk zijn tegen altijd mogelijke aanslagen van het onverstand om die eenheid te verbreken.
Op het Kerkelijk gebied wil hij eene naauwgezette onpartijdigheid bewaren. Wij prijzen dat; maar kunnen het daarentegen niet goedkeuren, dat hij, ‘wat nog in het duister ligt gemakshalve (!) zal achterwege laten.’ Wij meenen, dat een man, die tot goede bronnen toegang heeft, geene inspanning behoort te ontzien, om wat in het duister ligt in het licht te stellen. Als de Schrijver dat deed, zou zijn werk er te verdienstelijker om worden. Dat het moeite kost, behoort den geschiedschrijver niet af te schrikken. Maar zegt men welligt:

{==256==} {>>pagina-aanduiding<<}
het betreft hier misschien kerkelijke twisten - welnu, indien dat zoo ware, als zij den volksgeest uitdrukken, moeten ze gekend worden. Wil de Schrijver geen aanstoot geven, hij vergete niet, dat de geschiedenis geene beleefdheid kent: zij is het geweten der volken, en zoo gemakkelijk als het is, dat in slaap te wiegen, zoo zeer is het pligt het wakker te houden. Er is ook een hemelsbreed verschil in, de historie hare eigene taal te laten voeren, of hare feiten zelf en dan hatelijk in te kleeden. Een voorbeeld leere ons, welk nut het aan de waarheid doet, dat men de geschiedenis als ware het een slot op den mond legt. Men heeft in sommige leer- en bandhoeken der geschiedenis, ook tot algemeen gebruik ingevoerd, de Hervorming, en de worsteling in de Nederden daaruit ontstaan, omstuijerd; men stapt zoo omzigtig over het verzet tegen Spanje en zijne Inquisitie, alsof men bevreesd ware de tegenhervormingsgezinden tegen het lijf te loopen. Dit zwijgen over den strijd der vaderen, alsof men zich dien schaamde, heeft het volk allengskens voorbereid en gestemd om naar hen te hooren, die van hunne zijden zich het spreken niet ontzien, en om hen te gelooven, die zelfs geene onwaarheden schuwen, om onzen onsterfelijken Prins willem den Eersten als een verrader en majesteitschenner voor te stellen, en den moordenaar balthasar gerards, wiens gevloekte naam reeds prijkt of welhaast kan prijken op den spiegel van een onzer koopvaardijschepen, tot een heilige te maken, en godzaligen martelaar, die zich, voor zijnen Koning, de wet en het regt, in een schandelijken dood grootmoedig heeft opgeofferd. Wij zeggen niet tot den Schrijver: kies partij: maar wij zeggen tot hem: geef de feiten naar waarheid. Wie de waarheid spreekt, heeft zich over den indruk dien zij maakt, niet te bekommeren: wanneer hij geroepen is om haar te spreken, of eene taak opvat, welke dat tot pligt maakt.
Opdat de lezer wete, wat hij in dit Handboek zal kunnen vinden, laten wij hier eenigzins bekort de gemaakte verdeeling volgen:


{==257==} {>>pagina-aanduiding<<}

Oude geschiedenis.

‘Ie tijdvak. 1. Vroegste gesteldheid. 2. Romeinsche overheersching. 3. Opkomst der Frankische heerschappij.
IIe tijdvak. 1. Invoering van het Christendom. Aanvang van het Leenstelsel. Merovingische Koningen. 481-772. 2. Vestiging van het Christendom. Ontwikkeling van het Leenstelsel. Karolingische Koningen. Opkomst van het Duitsche rijk. 772-1100. 3. Verheffing van het volk. Stedewezen. Opkomst der volkstalen. Vrijheden. 1100-1300. 4. Terugwerking en vooruitgang. Bourgondische Huis. 1300-1500.

Nieuwere geschiedenis.

Ie tijdvak. 1. Eenheid des lands. Philips de Schoone. Karel V. 1500-1555. 2. Onlusten. Philips II. 1555-1578. 3. Scheiding. Philips II. Williem I. 1578-1584.
IIe tijdvak. 1. Republiek. Stadhouderschap van maurits. - Willem lodewijk en ernst casimir. - Spaansche Koningen: philips II, III, IV. 1584-1625. 2. Republiek. Stadhouderschap van frederik hendrik en willem II. - Ernst casimir, hendrik casimir I, willem frederik. - Spaansche Koning: philips IV. 1625-1650. 3. Stadhouderloos bestuur in de voornaamste der Vereenigde Provinciën. - Friesche Stadhouders: willem frederik, albertine agnes. - Spaansche Koningen: philips IV, karel II. 1650-1672. 4. Stadhouderschap van willem III. - Hendrik casimir, amelia, johan willem friso. - Spaansche Koning: karel II. 1672-1702.
IIIe tijdvak. 1. Tweede Stadhouderloos bestuur. - Friesche Stadhouders: johan willem friso, maria louisa, willem karel hendrik friso. - Keizer karel VI. 1702-1747. 2. Hereeniging der Vereenigde Nederlanden onder één Stadhouder. Willem karel hendrik friso (willem IV) en willem V. - Maria theresia, joseph II, leopold II. Frans II. 1747-1795.

{==258==} {>>pagina-aanduiding<<}

IVe tijdvak. 1. Bataafsche Republiek. De Oostenrijksche Nederlanden met de Fransche Republiek vereenigd. Bonaparte. - Napoleon Keizer. 1795-1805. 2. Koningrijk Holland. Lodewijk I (?). - De Oostenrijksche Nederlanden blijven tot het Fransche Keizerrijk behooren. 1806-1810. 3. Holland met Frankrijk vereenigd. 1810-1815.
Ve tijdvak. 1. Hereeniging. Willem I. 1813-1830. 2. Scheiding. Willem I. 1830-1840 (7 Oct.). 3. Willem II. 1840-1849, en België onder leopold I.’ [Wij zijn verlangend te weten, waarom de Schrijver deze Afdeeling niet sluit met de herziening van onze Grondwet, waarmede toch inderdaad een nieuw tijdperk van regering in Nederland is begonnen.] 4. Nederland onder willem III. 1849.
De Bijlagen bevatten opgave van alle de geraadpleegde werken over de geschiedenis der Nederlanden en Nederlandsche Koloniën.
Bij elk deel zal een Register van Zaken en Onderwerpen, een tweede van Personen en een derde van Bronnen worden gevoegd.
Vermits de beide Afdeelingen gelijktijdig gedrukt worden, hebben wij reeds eene aflevering uit de Oude en eene uit de Nieuwere geschiedenis ontvangen. De eerste schetst de oudste bewoners dezer landen; hunne zeden, gewoonten, en godsdienst; hunne onderwerping aan de Romeinen, onder caesar; den staat des volks, onder de regering van augustus tot claudius, met inbegrip der oorlogen hier en in Gallië en Germanië gevoerd.
De tweede Aflevering opent het Eerste tijdvak der Nieuwere geschiedenis met de geboorte van den man, die de vereeniging van al de Nederlandsche Gewesten voltooide. Dit tijdvak loopt tot 1584: het scheidingspunt tusschen 't Zuiden en Noorden. Men vindt hier in fiksche trekken de regering van philips de Schoone, zijn karakter en zijne hofhouding. De doopdag van karel wordt uitvoerig vermeld, en de toenmalige regerings-
{==259==} {>>pagina-aanduiding<<}
vorm goed uiteen gezet. Vervolgens wordt een blik geworpen op Utrecht, Luik en Friesland, en de worsteling beschreven van den Gelderschen Hertog met het Bourgondische Huis.
Met verwondering zal de lezer, die van het hoog gelegen Bellevue de omstreken van Arnhem overziet, op bl. 23 lezen: ‘dat het Nederlandsche leger de toen nog boomrijke omstreken van Arnhem verwoestte’ - alsof er nu geene boomen meer zijn!
Na den vroegtijdigen dood van philips volgt de geschiedenis der voogdij van den verweesden Vorst, en de Landvoogdij van margaretha zijne tante; een tijdperk vol beweging en verwarring, waarin karel van Egmond eene groote rol speelt, totdat de jeugdige karel in 1515 de regering op zich neemt.
Het spreekt van zelf, dat wij ons niet aanmatigen reeds nu een oordeel over het werk uit te spreken. Dit echter kunnen wij getuigen, dat het veel goeds belooft. De hoofdzaken worden behoorlijk ontwikkeld. Hier en daar treedt de Schrijver ook in bijzonderheden. De stijl echter is niet hoven alle aanmerkingen verheven; de Schrijver schijnt daaraan niet zoo veel zorg als aan de zaken te besteden. Wat het werk voor den beoefenaar der Vaderlandsche geschiedenis hoog in waarde kan doen stijgen, is de bronnen-litteratuur, waarmede het verrijkt is. In de eerste Aflevering is een blad daarvan afgedrukt. De Heer visscher geeft niet alleen de namen der Schrijvers en de titels van hunne werken op, maar voegt ook eene korte, kritische biografie er nevens.
Wij wenschen, dat de Hoogleeraar zijn gewigtigen arbeid gelukkig moge voortzetten en voltooijen, dan zal de bijval zijner landgenooten hem zeker niet ontgaan.

s.


{==260==} {>>pagina-aanduiding<<}

De Globe. Schetsen van Landen en Volken. Bijeenverzameld door H. Picard. IIIde en IVde Deel. Met Platen. Te Amsterdam, bij J.D. Sijbrandi. 1850. In gr. 8vo. 943 bl. f 7-:

Deze twee Deelen bevatten den Jaargang van 1850, en zijn even belangrijk als de vroegere. In een Land als het onze, waar koophandel en zeevaart hartäderen zijn van het volksbestaan, verdient een werk als dit, hetwelk bestemd is de bekendheid met andere landen en volken te vermeerderen, algemeene belangstelling. De zucht om zich te ontspannen met inwendig luchtige, uitwendig prachtige boekwerken, bij welke niet veel te denken valt, moge zich hier en daar doen gelden, de meerderheid echter van onze ernstig gestemde Natie zal ook nog niet opzien tegen degelijke lectuur; want zij weet, dat lezen beteekent: leeren, nadenken, tot het uitlezen van wetenschap en waarheid. Wie nu inderdaad aldus lezen wil, en koornschoven van nuttige en voedzame kennis inzamelen, neme werken als dit - neme ook dit werk in handen.
Men vindt hier ruim vijftig artikelen; meest allen hunne plaatsing waardig. De lezer zou er niet mede gediend zijn, als wij er de titels van opnoemden. Het zij genoeg te zeggen, dat alle werelddeelen tot den inhoud hebben bijgedragen. Bovenal hebben onze aandacht getrokken: ‘de herinneringen aan Rusland; de schetsen uit Texas en Mexico, en bovenal het Maatschappelijk leven in Turkijë.’ Met genoegen zal men eenen reiziger naar Californië vergezellen, en het vervolg lezen der tafereelen in het Farwest van buxton. De beschrijving van de Takits Eilanden zal welkom zijn voor allen, die door de berigten der Engelsche Zendelingen en het laatste indringen der Franschen, tot belangstelling in hunne bewoners zijn opgewekt.
Zulke artikelen doen andere van minder belang, b.v. over de Witte Nijt en Trier, en eenigen, die enkel tot bladvulling dienen, gaarne gedoogen. De bekwame Ver-
{==261==} {>>pagina-aanduiding<<}
zamelaar zorge bovenal voor belangrijke bijdragen over onze Overzeesche Bezittingen, zoo als er hier reeds een uitmuntend artikel over Borneo voorkomt.
Wij bevelen dit nuttige tijdschrift met nadruk aan. Het moge uitwendig minder schitteren, zijne inwendige gehalte is voortreffelijk en vermindert niets door den tijd.





Geschiedenis van den jongsten tijd, sedert den val van Napoleon tot op onze dagen. In eene algemeene beschouwing voorgesteld door K. Hagen, Hoogleeraar in de Geschiedenis en Staatkunde te Heidelberg. Vrij bebewerkt, naar het Hoogduitsch door Mr. P. Bosscha, Hoogleeraar in de Geschiedenis en Letterkunde te Deventer. IIde Deel. Te Sneek, bij van Druten en Bleeker. 1851. In gr. 8vo. VIII en 391 bl. f 4-:

Dit lijvig en compres gedrukte Deel bevat twee boeken. Het eerste daarvan (het derde van het geheele werk) werpt een blik op de politiek der Mogendheden tot aan de Julij-omwenteling. Het eerste Hoofdstuk wijst den lezer op Engelands betrekking tot de overige volken, gedurende het bewind van canning, een der grootste Staatsmannen, die, eene verstandige vrijheid voor allen begeerende, Engelands welvaart in alles op het oog had. Dr. hagen slaat zijne inwendige en buitenlandsche Staatkunde met veel scherpzinnigheid gade, en beoordeelt haar zoo als de vereeuwigde Staatsman dit verdient. Hij heeft de eerste aanleiding gegeven tot de invoering der graanwetten en de vrije scheepvaart. Alleen voor de gevolgen der Parlementshervorming deinsde hij terug; doch zoo veel te vuriger ijverde hij voor de émancipatie der Roomsch-Katholieken. Hagen telt de zwarigheden op, welke den Minister op dezen moeijelijken weg belemmerden; doch als hij beweert, dat het volk door de Anglikaansche Geestelijken opzettelijk in de dwaling gehouden werd, dat daardoor het Pausdom eene deur stond geopend te worden, vergeet hij, onnoozel genoeg, dat

{==262==} {>>pagina-aanduiding<<}
zelfs de naauwgezetsten in Engeland in de overtuiging deelden, die nog door geen enkel historisch feit is gelogenstraft of omverre gestooten, dat de Roomschgezinden de vaste gewoonte hebben, om van regtvaardig toegestane regten een onregtvaardig gebruik te maken.
Canning verdient den roem, dien de Schrijver hem toekent, wegens zijn streven naar de opheffing der slavernij en van den afschuwelijken menschenhandel, die het Christelijk Europa drie eeuwen lang met de schande der onchristelijkheid heeft gebrandmerkt.
In zijne buitenlandsche politiek was hij beleidvol en schrander; vandaar is het vervolg der geschiedenis van die dagen, de geschiedenis van cannings zegepraal op den wil der Mogendheden van het vaste land.
Het Tweede Hoofdstuk handelt over de bevrijdingsoorlog in Spaansch-Amerika. De aanleiding er toe wordt behoorlijk uiteengezet; doch de worstelstrijd tot in 1823 slechts kronijkmatig beschreven, nog vlugtiger bijkans dan men 't gewoon is in dagblad-artikelen. Wat er ontbrak om den opstand te doen gelukken, bragt canning tot stand. Gedreven door 't Engelsche handelsbelang, wist hij de gewapende tusschenkomst van het Heilig Verbond, ten behoeve van het verarmde, magtelooze moederland te voorkomen, en sprak eindelijk, tot verbazing en niet geringe grieve van de drie Noordsche Mogendheden de openlijke erkenning uit. Het handelsysteem had over het Monarchaal beginsel gezegevierd.
Het Derde Hoofdstuk beantwoordt het Portugesche vraagstuk uit dien rusteloozen tijd, en toont, dat het Engelsche handelsbelang ook het lot van Portugal en Brazilië besliste.
In het Vierde Hoofdstuk komen de Grieksche aangelegenheden ter sprake. De loop en lotgevallen van den oorlog worden in krantenstijl, koud en droog, afgebandeld.
Eenigzins vreemd valt daar tusschen in de troonsbestijging van Keizer nikolaas, en het verhaal van den opstand, sinds eenige jaren beraamd, en op den dag der eed-aflegging van den nieuwen Keizer met woestheid

{==263==} {>>pagina-aanduiding<<}
beproefd, maar ook met veerkracht bedwongen. De Staatkundige beeldtenis van den Russischen Autokraat is naar waarbeid. ‘Nikolaas was de uitdrukking der Russische politiek. Gelijk hem dadelijk bij zijne troonsbeklimming gelukt was, het aan de autokratie vijandige beginsel derwijze ter neder te werpen, dat aan de wederopheffing daarvan in Rusland voor lange jaren niet te denken was, zoo sloeg hij ook in de buitenlandsche politiek zoodanigen weg in, als de Russische politiek sedert eeuwen aan de Czaren had voorgeschreven, en wel - in tegenstelling van de toegevende en vriendelijke houding, welke zijn broeder in de laatste jaren zijner regering had aangenomen; met al die veerkracht en vasthoudendheid, welke het te bereiken doel steeds voor oogen had; maar ook met die sluwheid en voorzigtigheid, welke der Russische diplomatie eigen zijn, en waarin zij, geholpen door list en trouwloosheid, alle andere Kabinetten overtreft.’ Erkennen wij, dat de Schrijver het beeld getroffen heeft. Wij zullen daarom eene billijke klagt over den onbetamelijk langen volzin terughouden.
Belangrijk is de gang der onderhandelingen over de bevrediging van het fel geteisterde Griekenland. Het verhaal er van geeft meer dan één bewijs van de bekwaamheid van het Petersburgsche Kabinet. De Schrijver maakt geene aanmerkingen; doch de stukken, die hij mededeelt, stellen den lezer genoeg in staat, om zelf te oordeelen.
Het Vijfde Hoofdstuk behandelt de ontknooping van het Oostersche vraagstuk. Het schetst het door partijschap verscheurde, door Egyptische wapenen overheerde Griekenland, tot op het ‘onverwachte’ voorval van Navarino. Verder worden de gebeurtenissen nagegaan tot op het uitbreken van den Turksch-Russischen oorlog. Wij vinden, hoezeer wij ons over de vrijwording der Hellenen verheugen, meer eerlijkheid en goede trouw bij de Porte, dan bij de Gezanten van Engeland, Frankrijk en Rusland. Tot eene proeve diene hun hezoek bij den Reis-effendi, op den 28 October, toen zij het berigt van den slag bij Navarino ontvangen hadden, en hij nog niets daarvan

{==264==} {>>pagina-aanduiding<<}
wist of vermoedde. Zij legden hem de drie volgende vragen voor. 1o. ‘Welke zijn de instructiën, die ibrahim pacha van de Porte ontvangen heeft? 2o. Hoe zou de Porte eene vijandelijke handeling beschouwen, die van de zijde der vereenigde Eskaders wel kon plaats hebben, ingeval ibrahim weigerde aan den verklaarden wil der drie verbondene Mogendheden te voldoen? 3o. Blijft de Porte nog volharden bij hare weigering, om de eischen der drie Mogendheden te vervullen? De Reis-effendi antwoordde kortelijk: ‘De Porte heeft de verbonden Mogendheden niet naar de lastgevingen gevraagd, welke zij haren admiralen had opgedragen; alzoo is zij niet verpligt, de hare, aan ibrahim opgedragen, aan die Hoven mede te deelen. Wat wij doen zullen, indien er vijandelijkheden gepleegd worden, voelen wij ons niet gezind, thans te verklaren; want men geeft het kind geenen naam, voordat het geboren en het geslacht bekend is. Overigens zal de Porte niet van hare reeds verklaarde grondstellingen afgaan.’
Vrij levendig wordt de veldtogt van 1828 verhaald, en vervolgens het plan van metternich tegen Rusland blootgelegd. De Schrijver was, dunkt ons, omdat bij van dezen man een vijand is, hier verpligt te bewijzen, wat hij hem aantijgt. Men mag eenen Staatsman maar met alles toedichten. Hij voert ons rond in een doolhof van kuiperijen door metternich in het werk gesteld om Ruslands magt tegen de Porte te fnuiken, maar wijst geen enkele bron aan, die zijne beweringen gezag bijzet. Hagen haat den Oostenrijker, en wij nemen hem dat niet kwalijk; maar de haat geeft nog geen regt, om iemand te schandvlekken, en geldt zeker nergens voor bewijs.
Met genoegen hebben wij de beschrijving van den veldtogt der Russen in 1829 gelezen, die met den roemrijken vrede van Adrianopet eindigde, en te gelijk het onafhankelijk volksbestaan der moê gestreden Grieken uitsprak. Hagen ontwikkelt nu den inwendigen toestand van dit volk, hetwelk zoo veel miste van 't geen noodig was om eene geregelde, goed geordende Maatschappij te

{==265==} {>>pagina-aanduiding<<}
vormen. Hij gispt het bestuur van capo d'istria; maar wie anders was beter voor die taak berekend? Hij keurt ook den Russischen invloed af; maar wat hebben de Grieken bij den Engelschen gewonnen?
In het Zesde Hoofdstuk houdt de Schrijver zijne lezers bezig met de Staatkundige gebeurtenissen in Engeland en Portugal, sedert den dood van canning. Hij begint met de optreding van het Tory-Ministerie van wellington, en beschrijft de schandelijke overweldiging van Don miguel in Portugal. Zoo naderen wij de sluiting van een tijdvak vol worsteling en verwarring van strijdige inzigten en belangen, hetwelk zich oploste met een nieuwen schok; zonder dat men heeft kunnen zeggen: ‘novus nascitur ord.:’ maar wel: ‘oriuntur novi turbines.’
Het vierde Boek van dit werk omvat de Julij-omwenteling en de algemeene beweging in Europa, gedurende 1830 en 1831. Het Eerste Hoofdstuk plaatst den lezer onder de nimmer rustende Franschen, die niet zonder meester kunnen zijn, en geen meesterschap verdragen willen. Hagen vangt aan met het plan des Konings te beschrijven, zoo als hij, in het gareel der priesterschap en der oude leenroerigheid Frankrijk buiten de revolutie in den toestand van vóór 1789 poogt terug te plaatsen, en het streven des verontwaardigden volks, om de vruchten der zoo al niet gezegende, dan toch groote revolutie zoo veel mogelijk ongeschonden te bewaren. Villèle zien wij vallen voor de oppositie, versterkt door de ontbinding der Kamers, die laatste stuiptrekking eener op sterven liggende regering. Hardnekkig als een monnik kon karel geen vrede hebben met het Ministerie-martignac. Het was slechts een middel van overgang tot het Bestuur van het Ministerie polignac, die het absolute Koningschap zóó hoog opvoerde, dat het instortte en het Huis en den troon der bourbons onder zijne puinen begroef.
Met toenemende belangstelling volgen wij den Schrijver op de loopbaan van polignac, wiens persoonlijkheid alleen genoeg was om geheel Frankrijk te verschrikken. Nog eer hij iets gedaan had, hetwelk dien afkeer regtvaar-
{==266==} {>>pagina-aanduiding<<}
digde, vormde zich een geweldigen tegenstand, binnen de perken der wet, wel is waar; doch juist daardoor te meer gevaarlijk. De Kamer kwam in eene dreigende houding bijeen. De Koning maakte zich bij hare opening zóó driftig, dat hem de hoed van het hoofd viel. De Hertog van orleans raapte den hoed op, en gaf hem dien terug. Toen den Koning, niet lang daarna, ook de kroon van het hoofd viel, raapte de Hertog van orleans ook de kroon op, maar zette die, zonder pligtplegingen, op zijn eigen hoofd.
De gelukkig uitgevoerde krijgstogt tegen Algiers bedwelmde de Franschen niet, noch sloot hunne oogen voor den wezenlijken strijd, waarin voor goed beslist zou worden of men zou vooruitgaan op den weg van vrijheid, licht en beschaving, òf terugkeeren tot den goeden tijd van den Veertienden lodewijk, met al zijn priesterlijk poppenspel, misschien wel met eene vrome herhaling der dragonades. De nieuwe Kamer telde eene overgroote meerderheid van vijanden. Karel besloot haar te vernietigen met zijne drie beruchte verordeningen, welke thans, nu een overweldiger heeft doorgetast, die een octavianus tot voorbeeld neemt, zachtmoedig schijnen. Het is onbegrijpelijk, hoe polignac zich kon inbeelden met dertien duizend man eenen Parijschen Staatstorm te zullen bezwaren. Zijne aanmatiging en dwaasheid kostte den Tienden karel de kroon, en hem en zijne medestanders de vrijheid.
Zoo ergens dan komt het hier uit, dat de Schrijver een Republikein is. Wij gelooven gaarne, dat zij, die tegen de besluiten des Konings de wapenen opnamen, ook aan het Koningschap den oorlog verklaarden, en, reeds toen, noch een orleans, noch een bonaparte, noch een bourbon begeerden; maar dat, wat eerst later in 1848 is gebeurd. Doch die straatvechters, door hem als helden of halve goden verheerlijkt, waren toch het volk niet. Door zijn republikanisme laat hij zich zelfs verleiden tot onregtvaardigheid jegens lafayette, en hen die 't voor pligt hielden, den springvloed der revolutie eenen dam tegen te stellen, en in de bedding der Con-
{==267==} {>>pagina-aanduiding<<}
stitutionele Monarchie af te leiden. De verkiezing van lodewijk filips tot Stadhouder had wel iets van een luchtig ballet na een akelig treurspel. De Comédie op het stadhuis was een echt Fransch spectakelstuk. Hagen laat haar eindigen met het tegenbezoek van lafayette op het Palais Royal. Men weet, hoe vele beroepen er zijn gedaan op het beruchte programma van het Stadhuis. Welnu, lodewijk filips betuigt (⋆), dat hij 't nooit onder de oogen heeft gehad. De Schrijver lost het raadsel eenigermate aldus op: ‘Intusschen meende de Republikeinsche partij, toen lodewijk filips het Stadhuis had verlaten, toch iets te moeten doen, ten einde van orleans ten minste de verzekering der gewigtigste volksregten te erlangen. Zij ontwierp daarom een Programma, en droeg lafayette op, bij zijn af te leggen tegenbezoek op het Palais Royal, de erkenning daarvan van den Stedehouder te verlangen. Deze kende echter zijnen man; toen lafayette bij hem verscheen,
ontving hij hem met voorkomende vriendelijkheid, liet zich terstond met hem in een politïek gesprek in, en nam hem door de verzekering, dat hij geheel van zijne meening was, geheel en al voor zich in. “Gij weet,” zeide lafayette, “dat ik een Republikein ben, en de Staatsregeling der Vereenigde Staten voor de volkomenste houde van alle, die immer hebben bestaan.” - “Ik denk juist als gij,” hernam orleans, “het is onmogelijk twee jaren in Noord-Amerika geleefd te hebben, zonder van dezelfde meening te zijn. Doch gelooft gij, dat het voor ons, in den tegenwoordigen toestand van Frankrijk, en naar de algemeene denkwijze raadzaam is, haar aan te nemen?” - Neen,’ antwoordde lafayette, ‘'t geen tegenwoordig het Fransche volk noodig heeft, is een populaire troon, omgeven van Republikeinsche inzettingen.’ - ‘Geheel mijne zienswijze.’ hervatte daarop lodewijk filips. Lafayette was opgetogen over de gezindheden van den Hertog, en vergat geheel en al het Programma voor den dag te halen, 't welk hem op het Stadhuis was ter hand gesteld. De Republikeinsche partij was daarvan wel zeer

{==268==} {>>pagina-aanduiding<<}
ontstemd, maar lafayette deed het mogelijke, om overal de edele gezindheid van lodewijk filips te verheffen en daardoor zijn gezag te bevestigen.’ - Het Hoofdstuk eindigt met de verwijdering der Koninklijke familie van het Fransche grondgebied, die kort maar toch levendiger beschreven wordt, dan op des Schrijvers gewonen trant. Zal dat Geslacht zijn Vaderland wederzien? Bij de verheffing van den Orleanschen tak voorspelden wij zijn val, en de verheffing van de toen half vergeten familie van bonaparte, en daarna den terugkeer der bourbons. Hoe ver zijn wij nu van de gehééle vervulling dier niet moeijelijke voorspelling nog verwijderd?
Het Derde Hoofdstuk geeft eene doodmagere beschrijving van de troonbestijging van lodewijk filips; maar wij zien er toch duidelijk uit, dat hij liever een gevallen hoed dan een gevallen kroon terug gaf, en de mogelijkheid zelfs om die kroon terug te krijgen, behendiglijk wist te vernietigen. - De stand der partijen, op het einde van 1831, wordt naar waarheid, ofschoon wel wat oppervlakkig voorgesteld.
Het Vierde Hoofdstuk geeft een overzigt van de Belgische omwenteling. Zoo als Dr. hagen haar beschreef, kwam zij den Vertaler volstrekt ongeschikt voor, daar hij blijkbaar alleen Belgische bronnen heeft geraadpleegd en dus vele zaken in een verkeerd daglicht geplaatst. Dat is niet aangenaam voor den lezer, noch geschikt om hem vertrouwen inboezemen voor de rest; want wie verzekert hem, dat de auteur niet alles uit eenzijdige berigten geput, en in een valsch daglicht gesteld heeft. Zijne beschouwing althans van de Julij-omwenteling is er niet vrij van. De Heer bosscha heeft dit Hoofdstuk geheel omgewerkt, doch ook daarbij hermes, alweder een vreemde, gevolgd. Wij vragen: waarom? - Waarom uit vreemde bronnen geput; waarom elders gezocht, wat hier voor zijne voeten lag? Moeten wij dan zelfs de geschiedenis van ons eigen land van vreemden vernemen? Moeten wij die van vreemden vernemen, zelfs dàn als de Nederduitsche Schrijver Hoogleeraar is in de geschiedenis en letteren? - Wat daarvan zij, het Hoofdstuk

{==269==} {>>pagina-aanduiding<<}
geeft de oorzaken van deze omwenteling op. Hoe verschoonend beschreven, zij blijft immer een zwart blad in de geschiedenis van hen, die zich daarbij aan niet te verschoonen achteloosheid en zwakheid hebben schuldig gemaakt. Vlugtig loopt de Vertaler of Schrijver over het Nationaal Congres heen, maar de grondtrekken van de Belgische Constitutie, misschien het eenigste goede dat die glorieuse omwenteling heeft tot stand gebragt, worden met zorg aangewezen. Gansch niet vereerend zijn de houding en het gedrag van lodewijk filips bij de keuze van den man, die den Belgischen troon zou beklimmen. Het Hoofdstuk sluit met de benoeming van Prins leopold, een present van Engeland, dat het aan Griekenland geweigerd had.
De Staatkundige bewegingen in Duitschland in dit tijdsgewricht leveren de stof van het Vijfde Hoofdstuk, waarin hagen eene algemeene beschouwing geeft van de gebeurtenissen op het gebied van wetenschap, fraaije letteren en godsdienst. Hij verhaalt hoe de Duitsche beweging zich eerst meester maakte van het Noorden, ‘waar de tegenstrijdigheid tusschen de behoeften des volks en de bestaande inrigtingen het sterkst in het oog sprong. Zij neemt daar bijna overal een revolutionair karakter aan, en het gelukt haar, met uitzondering van Pruissen en eenige kleine Staten, haar doel voor een deel te bereiken; namelijk, eene verandering in de Staatsregeling in den zin van het stelsel van vertegenwoordiging: men wilde haar slechts volmaken, haar tot eene waarheid maken. De beweging vertoont zich derhalve voornamelijk langs den wettigen weg, in Stendenvergaderingen.’ Zij toonen echter eene groote stoutmoedigheid, en slepen de regeringen mede. Deze volgen ten deele de nieuwe denkbeelden. Daarmede bevredigen zij den geest der bevolking, ja, bewerken zelfs, dat het liberalismus zich met vertrouwen naar de Vorsten wendt, hopende, dat er een nieuw tijdperk voor het Constitutionele leven zij aangebroken. Dit verschijnsel openbaart zich ook in het Noorden, sedert ook daar de vertegenwoordiging is ingevoerd. De beweging houdt zich

{==270==} {>>pagina-aanduiding<<}
binnen de wet, en wil enkel hervorming; maar vast beraden, stapt zij moedig voort, en overwint door hare zedelijke kracht. Wij hebben dezen terugblik des Schrijvers opgevangen, om hem niet geheel te volgen op zijn eentoonigen weg. Dit Hoofdstuk leert ten overvloede, dat Duitsche eenheid, zoo als die in de laatste tijden is begeerd, een droombeeld is. Slechts eenheid in verscheidenheid is een Germaansch idé.
Zeer geleidelijk laat de Schrijver op de Duitsche zaken de Zwitsersche volgen. Hij maakt zich verdienstelijk bij hen, die met het Staatkundig leven dier volken niet innig bekend zijn, door den inwendigen toestand van het bestuur in Zwitserland goed uiteen te zetten. Hier en daar schemert het duidelijk door, hoe weinig door het volk in de Staatshuishouding kan gedaan worden, als het de noodige beschaving mist. De Vertaler klaagt, dat de Schrijver, met die erkentenis, den vijanden van het democratisch beginsel een wapen in de hand geeft; maar hij klaagt ten onregte: de Democratie is haar eigen vijand; want zij is niet bestaanbaar. Wij gunnen 't den Heer bosscha gaarne, dat hij de democratie in gezonden zin huldigt; maar zij kan niet gezond blijven. Zij leeft te sterk en sloopt haar eigen kortstondig bestaan, zoodat men ten slotte den despoot toejuicht, die den doodelijk kranke den genadeslag geeft en het riekende lijk maar begraaft.
Het Zevende Hoofdstuk verplaatst ons naar Engeland om er den Reformbill te zien aannemen. Vandaar steken wij over naar Portugal, waar Don miguel voor Fransche en Engelsche overmagt de vlag strijkt, doch den gewapenden opstand in bloed verdrinkt. De Spaansche aangelegenheden doet de Schrijver in een paar bladzijden af, lang genoeg, hoewel hij geen eerekrans vlecht voor de buitenlandsche Staatkunde van den zoogenaamden napoleon des vredes.
In het Achtste Hoofdstuk deell hij de woelingen van Italië mede, door de Oostenrijkers onderdrukt. Het volgende beschrijft het ongelukkig bewind van capo d'istria, die onder de verraderlijke slagen van de wraak zijner tegenstanders valt.

{==271==} {>>pagina-aanduiding<<}

Het is ligt te verklaren, waarom hagen twee uitgewerkte en meer uitgebreide Hoofdstukken wijdt aan de ongelukkige Poolsche omwenteling. Men zal hem hier met genoegen volgen. Hij dringt er wel niet door tot de bronnen van den opstand, maar ontwikkelt de aanleiding tot den heilloozen 29 November, die, zoo de opstand ware geslaagd, de geboortedag van het herleefde Polen zou zijn geworden. Hij schetst den loop der gebeurtenissen, en wij zien hoe onderlinge verdeeldheid - die Poolsche erfsmet! - het welgelukken van het goed begonnen werk onmogelijk maakte. De halve maatregel van den Dictator chlopicko verlamde, daarenboven, de Nationale kracht en verhinderde het buitenland een stap voor de Polen te doen. Wij beklagen het volk dat in een ongelijken strijd lauweren behaalde, maar door de misslagen zijner veldheeren belet werd die voordeelen te verkrijgen, door welke ten minste den oorlog zoo lang zou zijn gerekt, dat hunne vrienden elders iets goeds in hun belang hadden kunnen beproeven. Dr. hagen leidt ons door een Diplomatieken doolhof, waarin wij hem ongaarne volgen, en de Koning der Franschen een zeer bedriegelijke rol vervult. De Poolsche opstand eindigde, hoofdzakelijk door eigen schuld, met de vernietiging der Poolsche Nationaliteit.
Daarmede eindigt dit Deel, hetwelk echter niet het laatste kan zijn, omdat de titel méér belooft. Wij vinden geene reden om ons oordeel reeds bij de aankondiging van het Eerste Deel uitgesproken, terug te nemen of te wijzigen. Evenwel is het werk zeer belangrijk, en wij kunnen 't als zoodanig aanbevelen.

h.
j.h.s.





De oorlog op Java van 1825 tot 1830. Hoofdzakelijk bewerkt naar de nagelatene papieren van Z. Exc. den Luitenant-Generaal Baron Merkus de Kock, door A.W.P. Weitzel, Eerste Luitenant bij de Jagers. Eerste Deel.

{==272==} {>>pagina-aanduiding<<}
Te Breda, bij Broese en Comp. 1852. In gr. 8vo. 481 bl. f 3-90.

Voor ieder, die zijn Vaderland lief heeft, is het een verblijdend verschijnsel, dat de officieren, bij de verschillende wapens van ons leger, zich onderscheiden door beschaving en wetenschappelijke kennis, en dat zij den zoo vaak miskenden krijgsmanstand wezenlijk tot eere strekken.
Ons heugt de tijd dat de lofspraak, die men dezen of genen gaf, ‘een bijzonder knap man te zijn’, uitsluitend de beteekenis had, dat de geprezene ervaren was in de Bataljons- en Linieschool, en dat hij de verschillende dienstreglementen van buiten kende. - Wie iets meer vroeg van ‘den knappen man’, vond zich meestal bitter te leur gesteld en zijne vragen bleven onbeantwoord.
Die treurige toestand heeft, allengs, plaats gemaakt voor eene betere orde van zaken, en de officieren van ons leger kunnen ook dáár, waar niet over de krijgskunde wordt gehandeld, aanspraak maken om opgenomen te worden in den kring van wetenschappelijke mannen.
In de laatste jaren zijn velen onzer Krijgslieden opgetreden als Schrijvers, wel meestal over hun eigen vak, maar dan toch in verband met de algemeene geschiedenis, of met de geschiedenis van ons Vaderland, en zij hebben daardoor licht en kennis verspreid.
Ware het geëerbiedigd Opperhoofd van den Staat niet zoo afkeerig geweest van ‘alle schrijverijen’, zoo als Z.M. dat noemde, dan ware, zeker, ook het aantal van Militaire Auteurs, onder ons, nog grooter geweest.
De Wet op het ontslag, de bevordering en het pensioneeren van de officieren, zal ten deze, zoo wij hopen, gunstig werken.
De Heer a.w.p. weitzel, de Schrijver van het hierboven aangekondigde werk, de verdienstelijke Hoofd-Redacteur van den Militairen Spectator, mag, reeds sedert lang, op lof en onderscheiding aanspraak maken.

{==273==} {>>pagina-aanduiding<<}

Wij hebben het Eerste Deel van ‘den oorlog op Java’ met groot genoegen gelezen. - Hoewel de Schrijver gelegenheid heeft gehad uit goede bronnen te putten, was het geene gemakkelijke taak de verschillende en zoo afwisselende gebeurtenissen op het oorlogstooneel, duidelijk en geleidelijk voor te stellen.
Wij vinden hier eene goede en beredeneerde uiteenzetting van de oorzaken, die tot den rampspoedigen oorlog op Java aanleiding hebben gegeven. - De voorstelling van het karakter van diepo negoro, de vermelding van zijne grieven en de juiste schildering van den gemoedsaard en de vooroordeelen der Javanen werpen een helder licht over de gebeurtenissen, en zij maken het begrijpelijk, hoe een ondergeschikt Vorst, dien men als een onbeduidend wezen had beschouwd, gedurende zoo vele jaren zich heeft kunnen staande houden, en den oorlog voeren tegen de Nederlanders en hunne talrijke Bondgenooten.
De beschrijving van diepo negoro, bladz. 7 tot 10, heeft groote verdienste; even zoo de beschrijving van het land-zelve, dat getuige is geweest van zoo vele roemrijke wapenfeiten, in Nederland te weinig gekend en zeker niet genoeg op prijs gesteld.
Dit Eerste Deel schetst ons den zich met snelheid ontwikkelenden opstand met de wisselende oorlogskansen, van den 20 Julij 1825 af, toen, in de nabijheid van Djokjokarta, de eerste kanonschoten werden gehoord, tot de verrigtingen en den stand der zaken, na den zegen van Mousson van 1826, en alzoo tot den 30 Mei 1827.
Er staat op den titel: ‘met eene kaart van het oorlogstooneel, in steendruk, en eenige schetsen in houtsneê.’ Die kaart, welke bij het Tweede Deel zal worden gevoegd, zien wij met groot verlangen te gemoet, daar 't, zonder haar, niet mogelijk is de verschillende troepenbewegingen naauwkeurig te volgen en naar waarde te beoordeelen. De plans van de Kraton Pleret en van het gevecht bij Delangoe, bij dit Eerste Deel gevoegd, doen te meer het gemis van 't nog ontbrekende betreuren.

{==274==} {>>pagina-aanduiding<<}

De indruk, welke de lezing van dit Eerste Deel van ‘de Oorlog op Java’ op ons gemaakt heeft, is dankbaarheid voor den moed en de volharding van allen, die in die hagchelijke dagen hebben gewaakt en gestreden voor het behoud van den schoonsten parel aan de kroon van het Vaderland. - Men staat verbaasd over den rusteloozen ijver onzer aanvoerders en soldaten: over hunne koelbloedigheid te midden van zoo vele gevaren, en over de geestkracht, die zij hebben aan den dag gelegd, bij het overwinnen van moeijelijkheden van allerlei aard, hun berokkend door den toestand van het terrein, of door den haat hunner vijanden. Maar ook liefde en genegenheid wordt bij ons opgewekt voor zoo velen onder de bevolking van Java, Vorsten en onderdanen, die zoo menigvuldige bewijzen van trouw en aanhankelijkheid hebben gegeven aan de Nederlanders, op wier welwillendheid zij toch niet altijd zich hebben te beroemen gehad, en, misschien nog heden, zich niet altijd te beroemen hebben.
Wij gelooven met gerustheid te kunnen zeggen, dat de Heer weitzel zich verdienstelijk van zijne taak heeft gekweten. Ook de stijl is doorgaans zuiver en vloeijend, en bij het verhaal van zoo vele gevechten, die, uit den aard der zaak, weinig verscheidenheid aanbieden, heeft de Schrijver zich weten te wachten voor herhalingen. Slechts enkele malen hebben wij minder juiste uitdrukkingen ontmoet.
Bladz. 145. ‘Van eenige dier Dessa's werden de Hoofden gevankelijk medegevoerd: sommige echter werden geheel verbrand.’ Men zou hier, volgens het taalëigen, moeten gelooven, dat ‘sommige Hoofden geheel werden verbrand’, terwijl de Schrijver heeft willen zeggen: ‘dat sommige Dessa's verbrand werden.
Bladz. 151. ‘Zij lieten 30 dooden, eene lilla, een regents-payong en een aantal pieken en krissen op het slagveld.’ Het persoonlijke voornaamwoord ‘zij’ slaat voor den lezer op de personen, die het laatst zijn genoemd, en doet het schijnen alsof de Luitenants horn en mixa die voorwerpen op het slagveld hadden gelaten.

{==275==} {>>pagina-aanduiding<<}
Men moet de taal geweld aandoen, om dit ‘zij’ terug te brengen tot de vroeger vermelde ‘opstandelingen.’
Wij mogen hier echter zeggen: ‘ubi plurima nitent etc.’ Het is dan ook meer om een bewijs te geven van de aandacht waarmede wij het werk gelezen hebben, dan om aanmerkingen te maken, dat wij die onnaauwkeurigheden vermelden.
Voor eene fout, echter, moeten wij den Schrijver waarschuwen, omdat hij er zijn stijl door ontsiert. Hij schrijft, namelijk: ‘wat’ voor ‘dat’, en ‘wie’ voor ‘die’. - Op bladz. 407 wordt zelfs de zin er door gestoord. - Dat gebruik van het betrekkelijke voornaamwoord, in de plaats van het aanwijzende, dient vermeden te worden.
Wij wenschen, ten slotte, den Heer weitzel geluk met zijn aanvankelijk zoo wel volbragten arbeid, en twijfelen volstrekt niet of hij in de goedkeuring zijner landgenooten en in de achting zijner kameraden belooning zal vinden voor zijn ijverig streven, om den roem des Vaderlands door zijne geschriften te handhaven. - Met verlangen zien wij het Tweede Deel van dit belangrijke werk te gemoet.

Handleiding voor den Ambtenaar van den Burgerlijken Stand in Nederland, door J.C. van Toorenenbergen, Candidaat-Notaris, Kommies bij den Burgerlijken Stand der stad Utrecht. Te Utrecht, bij Kemink en Zoon. 1851. In gr. 8vo. VI en 142 bl. f 1-20.

De bedenking, die bij de uitgave dezer Handleiding ligtelijk bij den een of ander kan oprijzen, of ze namelijk niet als overbodig moet worden beschouwd bij het bestaan van het Handboek voor den Ambtenaar van den Burgerlijken stand, door Mr. c.e. vaillant vroeger in het licht gegeven, wordt door den Schrijver in zijne voorrede, onzes inziens, gepast wederlegd en weggenomen. Dat Handboek toch, hoe uitmuntend en volledig ook, heeft twee bezwaren tegen zich: vooreerst, dat het

{==276==} {>>pagina-aanduiding<<}
juist om zijne uitvoerigheid velen van het gebruik afschrikt; ten andere, dat sedert zijne uitgave een tiental jaren zijn voorbijgegaan, en 't daarom onvolledig geworden is. De Schrijver wijst, b.v., op de wetten en verordeningen op het zegel, die een jaar na de uitgave van het Handboek des Heeren vaillant afgeschaft en door nieuwe vervangen werden; eene verandering, waarbij zeker de Ambtenaren van den Burgerlijken Stand groot belang hebben. Wij zijn overtuigd, dat de Schrijver door deze Handleiding eene wezenlijke dienst aan die Ambtenaren bewezen heeft. Beknopt en toch volledig, duidelijk en geleidelijk wordt hun werkkring uiteengezet en beschreven.
Uit de volgende opgaven van den inhoud zal voorts ieder over het werk beter kunnen oordeelen. Hoofdstuk I handelt over de ambtenaren; H. II over de registers; H. III over de akten in het algemeen en de vereischten der getuigen; H. IV over de akten van geboorten: H. V over het huwelijk, de daarbij vereischte papieren en formaliteiten, de voltrekking, de huwelijken in een vreemd land aangegaan, de ontbinding, en de akten van inschrijving eener echtscheiding. H. VI over de akten van overlijden. H. VII over de nieuwe werkzaamheid den ambtenaar van den Burgerlijken Stand opgelegd, in de bevolkingregisters. Modellen voor het eene en andere besluiten deze Handleiding, en een uitvoerig Register maakt het naslaan gemakkelijk.
Wij meenen dit werkje aan elken Ambtenaar van den Burgerlijken stand, die er behoefte aan heeft, te mogen aanbevelen. Wie zich zwak gevoelt koope; het zal hem niet teleurstellen; maar vrijwaren van de treurige verlegenheid, waarin, volgens de dagbladen, onlangs een Ambtenaar van den Burgerlijken Stand zich bevond, die de inschrijving eener geboorte-akte weigerde, omdat hij niet wist hoe dat aan te leggen, en te zeer bevreesd was voor boeten op 't verzuim der formaliteiten gesteld. Alsof geheele weigering van inschrijving minder strafbaar zou zijn dan gebrekkige inschrijving.
Druk en uitvoering zijn voldoende!


{==277==} {>>pagina-aanduiding<<}

Het Huwelijk naar de Nederlandsche Wetgeving, getoetst aan het Christelijk beginsel, door A.J. van Eelde, Candidaat-Notaris. Te Amsterdam, bij J.C. Spijker, Az. 1850. In gr. 8vo. 43 bl. f :-40.

Referent heeft in lang geen wonderlijker geschrift gelezen, dan dit. Verwarring van denkbeelden en begrippen heeft den Schrijver tot de vreemdste conclusiën geleid. Na eenige bespiegeling over de toepassing van het Christelijk beginsel op de Maatschappij in het algemeen (bl. 3-13), komt hij tot de hoofdstof. De bepaling van Art. 83 Burg. Weth. wordt afgekeurd: ‘de Wet beschouwt het Huwelijk alleen in deszelfs burgerlijke betrekking.’ Na eene tamelijk breedvoerige ontwikkeling van 't geen (volgens Gods Woord) tot het karakter des Huwelijks behoort (bl. 14-21), wijst de Schrijver aan, hoe onze Wetgeving op het Huwelijk, naar zijn oordeel, zou kunnen zijn ingerigt.
In deze voorschriften blijkt ten duidelijkste, hoe zeer de Schrijver het tweeledig karakter van het huwelijk verwart. Hij wil in de Wet uitgedrukt zien, ‘dat het huwelijk is eene instelling van God, die de Wet aan de volgende bepalingen onderwerpt.’ Doch wie zou deze waarheid erkennen, maar niet tevens erkennen, dat eene Goddelijke instelling, als zoodanig, niet aan menschelijke wetten en verordeningen mag onderworpen worden? - Dit ziet de Schrijver over het hoofd; hij schijnt niet te begrijpen, dat de Wetgever, regelen vaststellende voor eene Burger-maatschappij, niet anders kan en mag doen dan de burgerlijke gevolgen vaststellen ook van deze handeling der menschen, die op het Maatschappelijke leven zulk eenen grooten invloed uitoefent.
Wij willen den Schrijver in alle zijne verbeteringen niet nagaan. Het verwonderde ons, hem, die zoo uitvoerig den heiligen oorsprong van den echt, en zijne hooge verhevenheid betoogde, later te hooren beweren, dat het ‘huwelijk uit zijnen aard eene geheel vleeschelijke betrekking is.’ De daarop volgende redenering

{==278==} {>>pagina-aanduiding<<}
over het verband tusschen geest en vleesch moge goed gemeend zijn, maar is tamelijk duister uitgedrukt. De meeste veranderingen door den Schrijver aangeduid, zijn dan ook op zinnelijke vereeniging gegrond (bl. 26, 27. 28, 29, 50 enz.). Wij gelooven, dat de Maatschappij er welhaast wonderlijk zou uitzien, wanneer des Schrijvers ontwerp wet wierd. Het bewijs van het bestaan eens huwelijks b.v. zou ook moeten zijn in het bewijs, dat er zinnelijke vereeniging hebbe plaats gevonden. Dan zouden de aldus vereenigde personen binnen een bepaalden tijd de verklaring bij den Burgerlijken Stand moeten doen, dat zij elkander tot echtgenoot aannemen. En dat bewijs (!) moet onder anderen aan het Openbaar Ministerie worden opgedragen!!! - Maar als die personen weigeren deze verklaring te gaan afleggen, zal dan daardoor de onzedelijkheid zijn geweerd? En waarmede zou men hen dwingen? Dergelijke onbekookte voorstellen, ook over de nietigheid van het huwelijk, echtscheiding enz. worden er meerdere gevonden, die allen voortspruiten uit de fout, waarin de Schrijver vervallen is, van niet te onderscheiden tusschen het louter burgerlijk en het hooger Goddelijk karakter van den echt. Dat het eene instelling van God is, wordt den gehuwden bij de Kerkelijke inzegening herinnerd, en dan worden hun tevens de pligten voorgehouden, die op hen als Christelijke echtgenooten rusten. Maar daarmede heeft de burgerlijke Wetgever niets te maken. - Nog één punt. Het verwonderde ons niet, in den Schrijver een veroordeelaar van de echtscheiding (anders dan om overspel) te zien. Zijne beschouwing over het onverbreekbare van den echt, over het geheel één zijn van man en vrouw naar geest en ligchaam, moge schoon klinken; hij moge er bijvoegen: ‘dat eene regterlijke uitspraak den band niet kan verbreken, dien de Almagtige Schepper heeft vastgeknoopt’ (hl. 24); zoo lang de menschen niet volmaakt zijn,
moet men haar ook om andere redenen toelaten. Wanneer in een huisgezin dagelijks de ergerlijkste tooneelen tusschen man en vrouw voorvallen; wanneer vervloekingen en mishandelingen het

{==279==} {>>pagina-aanduiding<<}
leven ondragelijk maken; wanneer dat alles geschiedt in het bijzijn van en ten aanhooren van kinderen, dan leidt een aandoenlijk beklag, als dat van den Schrijver, op bl. 24, tot niets; maar dán, voorzeker, is de wetgeving, die in zulke zware gevallen het middel aan de hand geeft om van elkander te scheiden, veel meer in overeenstemming met het Christendom, dan de Schrijver. Daardoor toch worden de kinderen uit eene omgeving verwijderd, die voor hunne zedelijkheid en Christelijken zin niet anders dan hoogst verderfelijk zijn kan. Als de Schrijver eindelijk (bl. 32), het onhoudbare van zijne stelling inziende, de echtgenooten door strafbepalingen (gevangenis of boete) wil dwingen tot het nakomen der voorschriften in Art. 158, 161 en 162 B.W. vervat; en wanneer zij zich aan de zamenwoning door het ondergaan dier straf kunnen onttrekken, dan vragen wij of de zedelijkheid en goede orde en tevens de heilige bedoelingen van den echt niet oneindig beter bevorderd worden door de geheele ontbinding van een band, die een knellende keten is geworden, dan door het laten voortduren van eenen toestand, die zedeloosheid en wanorde als naaste gevolgen onmisbaar met zich voert. Het is overigens van algemeene bekendheid, dat uit de Heilige Schrift-zelve meermalen bewijsgronden voor het geoorloofde van echtscheiding, of verlating om andere redenen dan om overspel, zijn bijgebragt: de oude Schrijvers over de malitiosa desertio zijn daaromtrent zeer uitvoerig.




De Pleegzuster. Dichtstukje door H. Tollens, Cz. Uitgegeven ten behoeve van de Protestantsche Vereeniging voor zieken-verpleging te Rotterdam. Tweede druk. Te Rotterdam, bij van der Meer en Verbruggen. 1852. In gr. 8vo. 15 bl. f :-25.

‘Reeds van het begin af der 14de eeuw ontbrak het niet aan moedige, volijverige Christinnen, die zich vereenigden, om, zonder aanzien des persoons, gewonden

{==280==} {>>pagina-aanduiding<<}
te verbinden, gevangenen te troosten, kranken te verplegen. - De leden der, zoo het schijnt, eerste vereeniging tot dat opzettelijke doel in óns Vaderland, droegen den naam van swarte zusters. - De inrigting van onze gasthuizen zal wel de oorzaak zijn geweest, dat zulke vereenigingen hier te Lande hadden opgehouden te bestaan. Zij zijn echter van onberekenbare nuttigheid, niet alleen in buitengewone, maar ook in gewone tijden, voor zulke behoeftige kranken, welke in deze openbare liefdegestichten geen toevlugt kunnen of durven nemen. Opgewekt door het voorbeeld der zusters van liefde, wier diensten door hare geloofsgenooten, te regt, op hoogen prijs worden gesteld, zijn ook menschenvrienden van verschillende andere Kerkgenootschappen werkzaam om weder vereenigingen tot hetzelfde doel in het leven te roepen. - Nederlandsche Vrouwen en Maagden! zulk eene liefde vooral is uwer waardig! - Meer en meer nemen edele moeders en dochteren werkdadig deel aan het besturen, uitbreiden en vermeerderen van Instellingen tot ondersteuning van bedaagde, en bewaring van jeugdige natuurgenooten. Moge de tijd ook nabij zijn, waarin elke kranke die zich verlaten gevoelt, weder kunne rekenen op de bereidvaardigheid eener geloofsgenoote, om grootmoedig mede te werken tot de middelen van herstelling, en tot vermeerdering van den troost der godsdienst! - Is er een edeler taak, een heerlijker loon denkbaar!’
Deze regelen vloeiden Ref. eenige jaren geleden uit de pen (⋆), en zijne denkwijze over de zusters van liefde en pleegzusters is nog dezelfde. Met een innig genoegen vernam hij 't steeds, als er, hier of daar, weder eene vereeniging van zulke menschlievende vrouwen was tot stand gekomen. Uit de voorrede van den Heer tollens blijkt nu, dat er ook eene te Rotterdam is zamengesteld. Het bovengemelde gedicht is ten haren voordeele uitgegeven. Mag de opbrengst zoo groot zijn als de verdienste van het stuk; dan zal de goede uitkomst beantwoorden aan het liefderijke doel, en de vereeniging er aanzienlijk mede geschraagd worden.

{==281==} {>>pagina-aanduiding<<}

Het gedicht is, gelijk de meeste werken van den grijzen Zanger, in hooge mate eenvoudig en schoon. In zijn gewonen, door elk beminden, voor elk duidelijken, nog niet geëvenaarden trant, schetst de Heer tollens ‘naar de aandoenlijke beschrijving door eene Amsterdamsche dame gegeven van de goede diensten en der edele gezindheden van eene pleegzuster, die haar in eene gevaarlijke ziekte heeft bijgestaan’, zulk eene menschlievende jonge vrouw. Men denke niet, dat de Natuur haar stiefmoederlijk bedeelde:

Dat ze uit bewustzijn van toch nooit 
Den bruidskrans in het hair te zullen dragen, 
Den sluijer zich had omgeslagen, 
Den halsdoek zich had digt geplooid. 

Neen, zij was schoon. Ook was zij geene zwaarmoedige dweepster; integendeel:

- Zij was schalk en vol van geest 
En wars van angstig woordenwegen, 
Zij was voor kortswijl niet bevreesd 
Noch bij onnoosle scherts verlegen. 

Zij was vrolijk met de vrolijken, en bij kinderen was zij kind. Maar als er gesproken werd, of zij-zelve sprak van menschenliefde, en van de vruchten harer zorgen aan het krankbed, dan

- - bij die tafreelen, bij dat vuur, 
Dien toon, die taal, die sprekende gebaren.... 
Een godheid was haar ingevaren, 
Zij scheen van hemelsche natuur. 

Na die schets van persoon en karakter, beschrijft de Dichter hare werk- en waakzaamheid aan de sponde eener vrouw van aanzien, op den oever des doods:

Geen trek ontging er aan haar blik, 
Geen adem scheen haar oor te ontglippen; 
Het was of zij den jongsten snik 
Terughield van de bleeke lippen; 
Het was of zij de laatste vonk 

{==282==} {>>pagina-aanduiding<<}

Weer aanblies en voor uitgaan hoedde, 
Of zij het smenlend sprankje voedde, 
Dat flikkrend nog bij poozen blonk. 

Hare hoop wordt beloond, haar gebed verhoord: de rijke kranke herstelt, en als zij die verlaat, om zich naar eene behoeftige kranke te begeven, dankt haar de ontroerde echtgenoot der herstellende met tranen, en drukt haar - een goudstuk in de hand. Daar schrikt zij van, op hare lippen beeft een woord......maar zij spreekt 't niet uit, een glimlach plooit haar wezen, en

Dank - zegt ze - dank voor 't welkom goud 
Het zal de krankte half genezen, 
Waar de armoê wacht aan 't ziekbed houdt. 
Daar, derwaarts ijl ik uit uw midden, 
Men wacht mijn hulpe slechts voor één; 
Ik draag er hulp voor allen heen. 

En zoo doet zij, en voelt zich aan het ziekhed der arme eerst regt op hare plaats. Daar roept zij uit:

Neen, geen genot dat bij het mijn mag halen 
Als ik de naakte kluis verlaat, 
Waarin ik laafnis bragt en baat 
En zegen op mijn werk zag dalen! - 

De Dichter staarde haar spraakloos aan. Ik, zegt hij,

- stond beschaamd van pijnlijk zelfgevoel, 
Onrustig, als beschuldigd van 't geweten; 
Die deugd mogt ik mijn deugd niet heeten, 
Mijn hart was bij haar hart zoo koel! 
o God, die in mijn binnenst hebt gelezen! 
Gij zaagt er wat ik wenschte en bad: 
't Was, dat ik zulk een deel bezat, 
Zoo rijk aan liefde, als zij mogt wezen! 

En àl hare deugd, àl hare verdienste, àl zijne bewondering, ten slotte in ééne enkele gedachte te zamen vattende, roept hij uit:

o Almagt, die geen grenzen hebt! 
Zoo Gij ook uitverkoornen schept, 
Zij, zij is een van de uitverkoren. 


{==283==} {>>pagina-aanduiding<<}

Zulk een gedicht, tot zulk een edel doel bestemd, verdient niet slechts een tweeden, maar ook een Twaalfden druk te beleven. Ref. hoopt, dat de Vereeniging voor ziekenverpleging aan de Maas er rijke vruchten van inoogste, en zelve, gelijk die aan 't IJ, rijke vruchten drage; den menschenvriend in andere steden en plaatsen des Lands tot een nieuwen spoorslag, om insgelijks aan het zamenstellen van zoo nuttige vereenigingen te arbeiden.




Lach en Luim. Losse Dichtstukjes van W.J. van Zeggelen. Derde druk. Te Haarlem, bij A.C. Kruseman. 1852. In, 16mo. 151 bl. f 1-10.

Deze verzameling van luimige, ten deele koddige verhalen en andere gedichten is reeds algemeen bekend. Wij behoeven dus niets van den inhoud te zeggen. Maar wij prijzen 't zeer, dat de smaakvolle Uitgever den derden druk van het lieve werkje, dat meer dan één meesterstuk hevat, in het licht heeft doen verschijnen in dit kleine zak-formaat, zoo geschikt om op reis te worden medegenomen, en, verguld op snede, in een zoo fraaijen band. Het bundeltje is die onderscheiding dubbel waardig, en thans, door zijn uiterlijken tooi, nog meer geschikt om tot een welkom geschenk te dienen. In een kort voorberigt spreekt de Dichter de hoop uit, dat ‘ook de lezer deze nieuwe onderscheiding aan zijne geringe lettervruchten ten deel gevallen’ niet zal afkeuren - hij kan daaromtrent gerust zijn. Wij wenschen het boekje, dat zoo geschikt is om ledige of verdrietige uren te veraangenamen, in alle handen; maar achten 't overbodig iets tot aanbeveling te zeggen, wijl we zeker zijn, dat 't zal voortgaan ‘zijn eigen lot te maken.’ - Doch neen, wij willen toch niet verzwijgen, dat men in den derden druk een meesterstukje vindt, hetwelk in de vroegere uitgaven nog niet kon voorkomen. Het is eene Opdragt aan des Dichters ‘Geliefde

{==284==} {>>pagina-aanduiding<<}
Gade maria van zeggelen, loosjes.’ Die toewijding is zoo gevoelig en schoon, als zij kort is, en wij kunnen den lust niet onderdrukken haar af te schrijven. ‘Gij,’ zegt de Dichter tot zijne gade:
‘Gij, voor wie deze versjes reeds oudere bekenden zijn dan de maker zelve, gij, die sedert in den dichter den mensch hebt leeren kennen - den mensch met al zijn goed en kwaad; gij zijt thans in de dagen der ervaring om illusie van werkelijkheid te onderscheiden: de Hemel geve, dat ge de laatste niet weder voor de eerste zoudt willen ruilen. Maar uw opregt hart geeft mij te vele blijken, dat ik daar geen vrees voor behoef te koesteren.
Beste vrouw, ik mogt de twee eerste drukken van dit bundeltje der vriendschap wijden - laat mij het nu eens der liefde doen, en laat mij uw goedig oog, dat eens de uitdrukking der welwillendheid voor den luchthartigen onbekende te lezen gaf, thans en bij voortduring de reine tolk blijven eener zuivere ziel, die mij lief heeft, en op wier bezit ik meer prijs stel dan op alle denkbare eer en onderscheiding.’
De teedere gade en getrouwe moeder, aan welke die opdragt gerigt is, zal haar gewis niet zonder aandoening hebben gelezen. Moge het geluk, waarvan dit juweel van naïve welsprekendheid de spiegel is, hier nog lang het deel zijn des geestigen en gevoeligen Zangers, die, zoo wij hopen, nog menigen herdruk van zijne gedichten zal beleven, en het publiek, dat hem waardeert, nog menigen nieuwen bundel zal aanbieden.
Een fraai vignet versiert den gesteendrukten titel. 't Papier en de letterdruk laten niets te wenschen over. Ook de binder heeft eer van zijn werk. Elk heeft getracht het lieve boekje zoo mooi te maken als 't verdient.


{==285==} {>>pagina-aanduiding<<}

Boekbeschouwing.

Eenvoudige en stichtelijke opheldering der Openbaring van Johannes. Volgens de verklaring van Prof. E.W. Hengstenberg, voor Christenen van verschillenden stand bewerkt; door K.W.A. Dressel, Evang. Luth. Predikant te Rohrbeek. Uit het Hoogduitsch. Met eene Voorrede van Dr. G.D.J. Schotel, Predikant te Tilburg. Ie-IIIe Stuk. Te 's Hertogenbosch, bij Gebr. Muller 1851. In gr. 8vo.; te zamen 518 bl. f 4-95.

Met genoegen kondigen wij de uitgegeven afleveringen van een werk aan, dat ongetwijfeld met graagte door het godsdienstig publiek zal ontvangen worden. Immers het is geen boek voor de theologische wereld bij uitsluiting, maar kan naar waarheid den titel voeren: ‘voor Christenen van verschillenden stand.’ Wij achten 't eene hoogst voortreffelijke bijdrage tot hetgeen in ons Vaderland steeds zoo veel bijval vond: populaire en praktikale Bijbelverklaring. Weinig bezitten wij van dien aard over het boek des N.V., hetwelk, meer dan eenig ander, verklaring behoeft: - de Openbaring van johannes. Het is zoo; velen achten 't een gedeelte der Heilige Schrift, welks lezing door den gewonen Christen beter wordt nagelaten; een boek, meer geschikt om het verstand te verbijsteren, dan om den-Christelijken blik te verhelderen. Maar dat is niet zoo: het Openbaringsboek is eene rijke mijn van onderrigt, troost en opbouwing in geloof en godzaligheid, en dat het zoo weinig in zijnen inhoud gekend en in zijnen rijkdom gewaardeerd wordt, zal vooral daarin zijne reden vinden, dat hetgeen, om den zin en het belang er van te doen kennen, bij ons is uitgegeven, òf te verouderd is gelijk het werk van de haas, òf te omslagtig en sappig gelijk dat van laan.
Met veel belangstelling vernamen wij alzoo, dat dres-
{==286==} {>>pagina-aanduiding<<}
sel's populaire en praktikale bewerking van hengstenberg's Commentaar op de Openbaring in het Nederduitsch zou worden vertaald. Dit werk, voor zoo ver het toen in 't licht was, had ons overtuigd, dat het in vele opzigten voldeed aan hetgeen wij voor niet-godgeleerde Christenen als eene behoefte beschouwden. Wij vreesden maar, dat de bewerking in de handen van een letterlijken overzetter zou vallen, en wij daardoor een boek zouden krijgen, waarmede slechts enkelen van eene zeer bepaalde rigting vrede zouden hebben. In het oorspronkelijke toch komt eene mystiek-piëtistische rigting zeer sterk uit, en zij wordt niet weinig gevoed door de inlassching van dichtregelen uit Duitsche Kerk-liederen, die, omdat zij slechts uit enkele versregels bestaan, of ook vaak door hunne inhoud en strekking, geheel en al onvertaalbaar zijn. Nogtans behelst ook dressel's arbeid nog veel dat geschikter is voor vrije overgieting, dan voor letterlijke vertaling, en de taak was, in ons oog, niet gemakkelijk, hier de weelderige waterloten te onderscheiden van het goede vruchthout, en het geheel zóó in een Nederlandsch gewaad te kleeden, dat aan den Duitschen bewerker van hengstenbergs uitlegkundig werk niets wierde toegedicht, in strijd met hetgeen hij geschreven heeft, maar ook de Nederlandsche lezers van verschillende denkwijzen, in de inkleeding en uitdrukking geene belemmering vonden in het nut, dat zij uit deze opheldering van het moeijelijkste boek des N.V. kunnen trekken.
Gelukkig, naar het ons toeschijnt, is de Vertaler geslaagd in het ontzeilen der klippen die wij aanduidden. Hij heeft niets overgeslagen, dat tot opheldering van dit Bijbelboek door den oorspronkelijken Schrijver is bijgebragt; slechts het uitschrijven van plaatsen uit de Profeten, die tot grondslagen der Apokalyptische uitdrukkingen strekken, is, waar het kan, door eenvoudige aanhaling vervangen. Stichtelijke aanmerkingen zijn verkort, doch zonder opöffering van den geest, en de tallooze versregels, hier en daar, zijn vervangen door gepaste Psalmverzen of aanhalingen uit andere godsdien-
{==287==} {>>pagina-aanduiding<<}
stige gedichten. Het werk is daardoor op sommige plaatsen ingekort, doch nergens ten koste van inhoud en strekking; gelijk eene opzettelijke vergelijking ons daarvan heeft overtuigd. Daarentegen heeft de Vertaler zijne bewerking verrijkt met eene menigte aanteekeningen. Deze dienen niet zoo zeer om zijne wijze van zien en opvatten te verdedigen tegen die van den Schrijver; maar zij behelzen een schat van uitlegkundige opmerkingen over verschillende plaatsen des Bijbels, en ophelderingen van zaken, die op de oudheid-, geschied- en gewijde letterkunde betrekking hebben. Slechts enkele van de belangrijkste dier aanteekeningen noemen wij op. Bladz. 54 (St. 1) over den Hader, en de uitdrukking: eeuwig leven; over de verbindende kracht van mozes wetten voor Christenen (ald. bladz. 69); over de bijbelsche beteekenis van het woord: heilig (ald. bladz. 138); over de vraag, of men bij den Engel des Heeren in het O.V. aan den Zoon van God te denken hebbe (ald. bladz. 189); over de redenen waarom de Heer juist twaalf Apostelen koos (St. II, bladz. 194); over de afzondering van het Israëlitische volk (ald. bladz. 196); over de Staats-maxime: de Staat heeft geene godsdienst (ald. bladz. 243); over de beteekenis van het woord
venijngeving (ald. bladz. 272); over joh. ii: 19 en gelijkluidende plaatsen (ald. bladz. 293); over de redenen, waarom mozes en elia aan jezus verschenen, bij zijne verheerlijking op den berg (ald. bladz. 300); over de uitdrukking: de naam van God (ald. bladz. 322); over algemeene impulsie (St. III, bladz. 74); over Openb. xiv: 4 (ald. bladz. 87); over de bedoeling der Israëlitische reinigingswetten (ald. bladz. 88); over het lidwoord in het N.V. (ald. bladz. 93), enz. Voegt men hier bij, dat de stijl hoogst beschaafd en zuiver is, dan zal men kunnen begrijpen, dat de Nederduitsche overgieting van dit werk het oorspronkelijke in algemeene bruikbaarheid en in behagelijk voorkomen ver overtreft. Ook de uitvoering en correctie getuigen van de netste zorgvuldigheid. Slechts in enkele aanhalingen troffen wij misstellingen aan: St. I, bladz. 152 not. 4 staat: I: 16, lees I: 6; ald. bl. 190 in not. haggaï voor hagar;

{==288==} {>>pagina-aanduiding<<}
St. III, bl. 7 not. 5: bl. 128, lees 194; ald. bl. 178 not. 2, bl. 157 lees 154. Doch dit zijn kleinigheden.
Ongevoelig spraken wij van de vertaling, doch zeiden nog niets van het werk-zelf. De opvatting van de Openbaring door hengstenberg heeft dit eigenaardige, dat men hier niet zoo zeer voorvallen met, als wel toestanden van de Christelijke Kerk vindt afgeschilderd, zoodat de vervulling eener profetische voorstelling telken male intreedt, wanneer die Kerk in eenen toestand verkeert, die met de schilderij overeenkomt. Wij behoeven niet te zeggen hoe dit denkbeeld, eenmaal aangenomen, het praktikale van dit geschrift vruchtbaarder maakt. Ook doet hengstenberg, helderder dan velen zijner voorgangers, de navolging uitkomen van vele trekken uit de schriften der Israëlitische Profeten, terwijl hij - misschien met al te veel kunst - gedurig opmerkzaam maakt op de oeconomie, mogen wij 't zoo noemen, als die b.v. welke hetgeen de aarde betreft door eene vierledige uitdrukking aanduidt. De getallenleer van het Openbaringsboek wordt dan ook met bijzondere, misschien wel te groote naauwkeurigheid uiteengezet. De hoofd-aanmerking, die wij op de Hoogduitsche bewerking hadden en die door den Nederduitschen overzetter niet geheel is kunnen verholpen worden (hoewel de vertaling 't zoo veel doenlijk heeft weggenomen), is deze, dat de lezing eigenlijk eene reeks van onderscheidene indrukken geeft, en de totaal-indruk daaronder wel eenigermate lijdt.
Doch dit beneemt weinig aan de veelzijdige waarde van dit werk, hetwelk met nog één Stuk volledig zal zijn, en alsdan, blijkens de paginatuur, twee boekdeelen zal bevatten. Te regt wordt het werk door Ds. schotel in eene Voorrede, met welke hij het ten onzent inleidt, ‘eenig’ genoemd. Die iets degelijks en te gelijk hoog stichtelijks lezen wil, schaffe het zich aan. Wij twijfelen niet, of een ruim vertier zal de Uitgevers schadeloos stellen voor de moeite, om dit belangrijk werk in veel beteren vorm dan het oorspronkelijke, ook door gepaste verdeeling enz. het licht te doen zien. Goede

{==289==} {>>pagina-aanduiding<<}
boeken blijven op den duur niet alleen de eer, maar ook het voordeel der Uitgevers.





Handboek voor de vrienden der Zendingszaak, ten gebruike bij het houden en bijwonen der maandelijksche bedestonden voor de uitbreiding des Christendoms. Naar het Hoogduitsch. Door A. Rutgers van der Loeff, Theol. Docl. en Pred. te Leyden. Te Leyden, bij C.C. van der Hoek. 1851. In gr. 8vo. XVI en 386 bl. f 3-75.

Reeds menig werk over de heilige zaak der Christelijke Zending is in dit Tijdschrift aangekondigd, en wij verheugen ons ook nu van dit Handboek te kunnen spreken. Als wij ons niet bedriegen is het tweede Stuk er van reeds in het licht verschenen, doch wij hebben er te vergeefs naar uitgezien. Wij willen de aankondiging, van dit wachten niet langer afhankelijk stellen. Het werk is te belangrijk, om lang onvermeld te blijven; want het verdient eene plaats naast de voortreffelijke redevoeringen van hoffmann.
Onze eeuw levert vreemde contrasten op. Men ziet hetzelfde gebouw te gelijker tijd afbreken en optrekken, en in hetzelfde geslacht sporen van afgeleefde uitputting naast proeven van ontwakende jongelingskracht. Op dezelfde plaats, waar men het Christendom voorstelt als een middeleeuwsch bouwstuk, vervallen en verbrokkeld als de ridderkasteelen aan den Rijn, gaan, luid en verkwikkend, stemmen op tot Evangelisatie der millioenen van heidenen. Misschien verbeidt ook hen een Christelijke middeltijd. Wij gelooven evenwel, dat in dezen zin de middeleeuwen zullen voortduren, tot eenmaal de laatste komt, waarin de christus zal verschijnen in Zijne heerlijkheid.
De zaak der Zending is bij velen nog niet tot heldere bewustheid gekomen. Onze voorouders hebben in dit werk der hoogste liefde geene groote verdienste verworven. De oorspronkelijke roeping van het Protestantismus echter was ook meer 't bestrijden der dwaling in, dan

{==290==} {>>pagina-aanduiding<<}
't uitbreiden der waarheid buiten de Kerk. Slechts uit Rome gingen de Heiden-boden naar het Oosten en Westen. Maar eindelijk opende de Zending uit Hernhutt de oogen, en men schrikte van de duisternis rondom.
Nog geene zestig jaren bestaat in ons Vaderland het Zendelingsgenootschap. De Kerk heeft het niet opgerigt; vrome leeraren en gemeenteleden sloegen broederlijk de handen ineen. Helaas, zij stonden bijkans eenzaam en aan zich-zelven overgelaten. Hoe lang duurde het niet, eer dit Genootschap de algemeene aandacht trok? In hoe vele Gemeenten worden nog de bidstonden schraal bezocht? Ligt dat in gebrek aan liefde? Wij durven het niet beantwoorden. Of ligt 't aan gemis van belangstelling? Dat zeker ja, en dat gemis komt voort uit onkunde. Wordt deze weggenomen, dan zal de zucht ontwaken, om op het altaar der liefde zilver en gebed te offeren. De profetische verschijning van gutzlaff in Europa en in ons Vaderland heeft de vraag tot veler hart gebragt: wat is het Zendingswerk? en waarom heb ik er nog geen deel aan genomen? - Van vele zijden wordt op het eerste gedeelte der vraag antwoord gegeven; zal het tweede nu onbeantwoord blijven?
Onder de onmisbare geschriften voor elk, die zich in deze aangelegenheid op de hoogte van den tijd wil plaatsen, behoort, buiten allen twijfel, het te Caln uitgekomen Zendingsboek. De Leydsche boekverkooper van der hoek deed er wèl aan, dit werk als een Handboek in het Nederduitsch uit te geven, en wij danken de Heeren rutgers van der loeff en herson, dat zij de taak der vertolking zoo loffelijk hebben volbragt.
Vragen onze lezers: wat zij in dit Handboek zullen vinden? Ds. rutgers van der loeff antwoordt hen: ‘Eene zoo veel mogelijk beknopte en juiste beschrijving van de aardrijkskundige gesteldheid, den Staatkundigen toestand, de heerschende zeden en gewoonten, de godsdienstige denkbeelden en gebruiken enz. van ieder land en volk, waar de Zendings-arbeid tot dus ver is beproefd en nog wordt voortgezet; mitsgaders eene korte geschiedenis dezer pogingen, inzonderheid gedurende de laatste

{==291==} {>>pagina-aanduiding<<}
zestig jaren, met opgave der voornaamste posten en Zendelingen en andere belangrijke bijzonderheden.’
Bij de lezing zal men toestemmen, dat er gegeven is wat er beloofd werd. Inderdaad, wij hebben hier eene Godsdienstig-zedelijke wereldkaart voor ons. Zelfs uit dit oogpunt - het werk overtuigt er ons van - is de Zending nuttig en voordeelig geweest, om volken en landen te leeren kennen, die aan den blik des handels, of van het Europesche Staatsbelang ontsnapten. Wil men daar eene proeve van; men volge in het Handboek met aandacht de togten door West-, Zuid- en Oost-Afrika. Maar nog meer boeit ons de beschrijving dier volken, en de opöfferingen van zoo velen, die hier kwamen sterven, om het leven in christus op te wekken.
Men moet deze eerste Afdeeling lezen en vergelijken met de redevoeringen, van welke wij straks spraken, en men zal liefde krijgen voor eene zaak, door geene eerzucht te weeg gebragt, waarbij ook niet naar eerelinten wordt gevraagd, maar die der menschheid voor tijd en eeuwigheid zegen brengt.
De tweede Afdeeling maakt ons bekend met den arbeid, de inspanning en de zelföpöffering van vele wakkere mannen uit Engeland en Amerika, en ook uit de bekeerde Joden, in de gewesten waar de Koran voor het grootste gedeelte der bevolking het godsdienstig wetboek is. Zij geleidt ons naar Griekenland, de Barbarijsche Staten, en het Turksche Rijk. Wij merken met genoegen op, welk eene zorg er besteed wordt aan de verwaarloosde Christenen in die gewesten, en hoe gunstig men er werkt op de Israëlieten, die eenmaal bij de Moslemim een toevlugt zochten, tegen de woede der Christenen, die, toen zij hen niet konden bekeeren, de handen aan het zwaard der vervolging sloegen.
Met belangstelling zal men zien hoe de Zending voortgaat in Klein-Azië, waar het licht des N.V. eens zoo hoog aan den hemel stond; in Syrië en Palestina, waar de Jood als op het puin des tempels weeklaagt, en vele Christenen in hunne verdrukking zóó diep gezonken zijn, dat zij van het Christendom niet veel anders behouden

{==292==} {>>pagina-aanduiding<<}
hebben, dan de steenen gedenkstukken, die zij afgodisch eeren. Wat wij van de Zendelingen in Mesopotamië, Arabië en Egypte vernemen, getuigt meer van hunne moed en volharding, dan van rijke vrucht op hunnen arbeid. Ofschoon wij gaarne de laatste zien, schatten wij er toch het werk niet naar; want het is zwaarder onder teleurstelling en tegenwerking dan onder toejuiching te arbeiden en te volharden. Met eerbied zal men de onvermoeide pogingen der Broedergemeente onder de Tartaarsche volkstammen in het Russische rijk gadeslaan, en het met den Schrijver beklagen, dat de Russische Kerkelijke Staatswet hunnen ijver de gunstige gevolgen afsnijdt. Wij weten het, dat wij aan de Zendelingen de nieuwere kennis van de Nestoriaansche volkstammen in Kurdistan te danken hebben.
De derde Afdeeling verplaatst ons in de heidenwereld, die op eeuwenheugende beschaving roem draagt. Leert de kennis des zwartgekleurden Afrikaans, op welk een standpunt de mensch in den natuurstaat verkeert, de nadere kennismaking met het beroemde volk van Voor-Indië getuigt, dat beschaving buiten het Christendom den mensch noch verheft, noch verëdelt. Men behoeft slechts den toestand der Heidenwereld gade te slaan, om de bede te uiten: ‘Onze Vader, Uw Rijk kome!’ en te gelijk de behulpzame hand te bieden aan die menschenvrienden, welke zich aangorden en opmaken om het ware licht te ontsteken in de duisternis, en het valsche licht des bijgeloofs te verduisteren.
Ons bestek laat ons niet toe den inhoud op te geven van de hoogst belangrijke mededeelingen des Schrijvers over Hindostan, Ceylon, Achter-Indië, den Indischen Archipel, China, Japan en Siberië. Maar wij vertrouwen, dat elk die er prijs op stelt deze volken te leeren kennen, wier geschiedenis, godsdienst, zeden en gebruiken de aandacht der Westersche volken overwaardig zijn, zich het werk zal aanschaffen. Met verlangen zien wij uit naar het slotgedeelte, terwijl wij hopen, vele getallen en jaartallen, die fautief gesteld zijn, verbeterd te zullen zien, omdat zoo menigeen niet in staat is ze zelf te verheteren.

{==293==} {>>pagina-aanduiding<<}

Wij verblijden ons met het hezit van dit werk, dat de geschiedenis behelst van den aanbrekenden dag des heils in het Morgenland. Dit weten wij, vermits wij weten, dat de zon als zij het Oosten purpert, tot het Zuiden klimmen zal. Het Evangelielicht zal er eens met volle klaarheid schijnen, en het Kruis zal zegevieren, ook zonder ons toedoen, maar die er toe hijdraagt, vergadert ook voor zich-zelven eenen schat.

h.
j.h.s.




Paulus afscheid van Efeze. Leerrede over Hand. xx: 36, door C.W. Pape, Predikant te Heusden, bij het nederleggen zijner Evangeliediening. Te Heusden, bij L. Veerman. 1852. In gr 8vo. 40 bl. f :-30. Ten voordeele der Diaconie-armen te Heusden.

Ofschoon de leeraren van de Godsdienst niet meer, gelijk de Apostelen en hunne eerste opvolgers, blootstaan voor persoonlijke gevaren, kunnen zij toch moeijelijkheden op den herderlijke weg ontmoeten, die veelvuldig en groot zijn, en hun hart en hoofd, hun geest en karakter op de proef stellen. Dat kan vooral 't geval wezen met de leeraren van eene belijdenis die in het oord hunner standplaatsen de minderheid uitmaakt, wanneer de tijd omstandigheden doet geboren worden, die de hartstogten opwekken, en de verschillende belijdenissen tot de leuzen maken van worsteling en strijd, zoo als dat, b.v., in sommige streken des Lands het geval dreigde te worden, in de eerste weken na het uitbarsten van den Belgischen opstand. In 't algemeen ook kunnen de moeijelijkheden der leeraren groot en hagchelijk, zijn, wanneer zich in den boezem van hun Kerkgenootschap droevige geschillen opdoen, die tot scheuring leiden, en te grooter en hagchelijker zijn zij dan voor zulke leeraren op of nabij wier standplaats de geschillen zich het eerst openbaren, en die behalve met de zorg voor 't behoud en de rust van hunne gemeente, ook nog met de meer uitgestrekte zorgen van gewestelijk Kerkbestuur

{==294==} {>>pagina-aanduiding<<}
zijn helast. De Eerwaarde Steller van de bovengemelde Afscheidsrede, gedurende zoo vele jaren Predikant te Heuden, en President van het Provinciale Kerkbestuur in Noord-Braband weet van dat alles uit ervaring te oordeelen, en wij gelooven, dat ons gevoelen in alle opzigten zou worden gestaafd, als hij eens een gedenkschrift wilde uitgeven van zijn wedervaren en van zijne handelingen in een paar gewigtige tijdperken van zijne veertigjarige dienst, die ons voor den geest traden, toen wij zijne leerrede in de hand namen. - Wij hadden ons voorgesteld van die twee gewigtige tijdvakken hier te hooren gewagen; want het ligt toch in den aard van den mensch, bij 't herdenken van 't verledene, de aandacht te vestigen op het daarin ontmoette lief en leed; inzonderheid wanneer dat geschikt is om zijne verdienste - bezadigdheid, moed en standvastigheid, te doen uitkomen. Maar de Heer pape is geen gewoon mensch; dat blijkt ook aan zijne omzigtige en bescheiden rede bij 't nederleggen zijner ambtsbediening. Verre van uit te weiden over gebeurtenissen zoo geschikt om eenige belangrijke bladzijden te leveren tot de geschiedenis van den tijd, van de Hervormde Kerk, en van hem-zelven, zwijgt hij schier geheel daarvan, en laat al wat hem wedervaren is, en al wat hij voor zijne Kerk en Gemeente geijverd en gedaan heeft, om wijze redenen rusten, en bepaalt zich, wat hem-zelven en zijne dienst aangaat, tot de eenvoudige herinnering der waarheid, met gemoedelijke overtuiging uitgesproken, dat hij 't Evangelie steeds verkondigd heeft getrouw, hartelijk en zelfstandig.
De wijze waarop hij, in het eerste deel der rede, naar aanleiding van het afscheid van paulus zich deswege op de gemeente beroept, is aandoenlijk schoon. Tot eene proeve - tevens tot een blijk van des Eerwaarden Sprekers echt Protestantschen geest en denkwijze - laten wij hier iets volgen uit hetgeen hij zegt omtrent de derde hoedanigheid van zijne Evangelieverkondiging.
‘Zoude het een ijdele roem zijn, Geliefden, als ik verklaarde het Evangelie zelfstandig te hebben gepredikt? Gij houdt met mij het groote beginsel waarop onze

{==295==} {>>pagina-aanduiding<<}
Hervormde Kerk steunt: het vrije onderzoek des Bijbels onwrikbaar vast. Trouwens dit beginsel, ten volle met onze waarde als redelijke menschen overeenkomstig, is door den Heer-zelven vastgesteld, en door Zijne onmiddellijke leerlingen aangeprezen. Van dat beginsel af te wijken, of dat te laten varen, in de plaats daarvan een onveranderlijk vasthouden aan menschelijke bepalingen te stellen, achte ik de weg te zijn tot geestelijke dwingelandij, en wij, wij zijn geroepen tot vrijheid, en moeten staan in de vrijheid waarmede christus ons heeft vrijgemaakt, en mogen ons door geen juk van menschelijke dienstbaarheid laten bevangen. (⋆)
Teregt begrepen het ook onze Vaderen alzoo: want ofschoon zij in hunnen tijd, naar hun licht en geweten, hunne beschouwingen van de waarheden onzer belijdenis uitspraken, zoo wezen zij echter naar hooger bron van kennis en wijsheid; zoo verklaarden zij echter, dat, bij de feilbaarheid van alle menschen, Gods woord alleen de toetssteen van godsdienstige wetenschap, en de bron van waarheid wezen moest. (†) Getrouw aan dit echt en oud Hervormd begrip, heb ik u onverdeeld den Bijbel aangewezen als een rigtsnoer uwer denkbeelden, en u vermaand, u niet als kinderen te laten omvoeren door allerhanden wind van leering (§), of een iegelijken geest te gelooven, maar de geesten te beproeven of zij uit God zijn. (⋆⋆)’
Gelijk het afscheid des Apostels wenken inhield omtrent de toekomst voor de Gemeente te Efeze, zoo bevat het tweede deel der rede die ook voor de Gemeente te Heusden. Wij kunnen ons niet weêrhouden ook daarvan eene bladzijde over te nemen, wel waardig om in deze dagen door alle Protestantsche Gemeenten behartigd te worden.
‘Gij zijt - zegt de Spreker - omringd van eene talrijke bevolking, die in zoo vele godsdienstige opzigten

{==296==} {>>pagina-aanduiding<<}
lijnregt tegen u over staat, en welker houding hoe zeer over het uitwendige verdraagzaam, nogtans onverdraagzaam worden moet, bij de minste ontwikkeling van hare gedrochtelijke hoofdleuze: buiten onze Kerk is er geene zaligheid! Nooit heb ik u tegen hen pogen op te winden, maar integendeel u menigmaal herinnerd, dat bij al het hout, hooi en stoppelen dat zij op het fundament hetwelk gelegd is, bouwen, (⋆) nogtans ook bij hen het fundament - christus blijft. Maar met dat alles heb ik u steeds open en onbevreesd gewaarschuwd, om tegen de woelingen des bijgeloofs op uwe boede te zijn, en niet te slapen daar gij wakker behoort te blijven. Ik heb u gewezen op de teekenen der tijden; ik heb u opgewekt om te staan in het geloof en den gemeenschappelijken vijand vereenigd te bestrijden, met de wapenen des lichts, en het zwaard des Geestes, hetwelk is Gods woord (†). Ik heb u getoond, waarin gij de hope en de zekerheid der overwinning moest zoeken, namelijk: in onderlinge eendragt en in liefde tot de waarheid. Nog eens voor het laatst: waakt! Zijt eensgezind, en staat, uwe lendenen omgord hebbende, met de waarheid, en aangedaan hebbende het borstwapen der geregtigheid (§); - elke scheuring en tweespalt onder u, is eene bres door welke Rome binnendringt, en in uw midden zijne zegevaan plant. Hebt de waarheid lief: daarin ligt het geheim uwer kracht, en niet in enkelen afkeer van het bijgeloof; want gelijk niet de afschuw van de duisternis ons voor haar beveiligt, maar alleen het licht, dat wij
ontsteken: zoo beveiligt ook alleen de waarheid ons tegen het bijgeloof, en het bijgeloof is de duisternis, de waarheid is het licht.’
Bij een gepasten lof aan Kerkvoogden en Notabelen, dat zij van de stoffelijke middelen der Kerk een gedeelte afzonderden om de Gemeente een tweeden Predikant te doen erlangen, vinden wij een gevoelen over 't gebruik van stoffelijke middelen tot bevordering van geestelijk

{==297==} {>>pagina-aanduiding<<}
heil uitgesproken, hetwelk wij, in het Protestantsch belang wenschen, dat de oogen moge helpen openen van alle dezulken, die, tegen de ervaring aan, nog steeds de drogleer verkondigen, dat de zaak des lichts en der waarheid met stoffelijke middelen niet bevorderd kan worden. ‘Wij hebben - zegt de Heer pape - zoo dikwerf hooren zeggen, dat het Evangelie niet door stoffelijke middelen mag worden voortgeplant, of in stand gehouden; en zoo dit beteekenen moet, dat wij ons daarbij alleen van zedelijke middelen moeten bedienen, dan houden wij dit gezegde voor schoonklinkenden onzin. Hoe! zoude dan de Hervorming, die wij met regt “de gezegende” heeten, niet ook door stoffelijke middelen tot stand gekomen zijn? Is dan de Bijbel, dien de Almagtige door Zijnen Geest bezigt, om ons tot de kennis des eeuwigen levens te brengen, geen stoffelijk werktuig, en bezigt zelfs God, in zijne regering over de wereld niet vaak stoffelijke middelen, tot bereiking zijner hooge en heilige bedoelingen?’ - Als men bedenkt, dat, b.v., de Zending onder de Heidenen onmogelijk zoude zijn, wanneer zij niet geschraagd wierd door de jaarlijksche bijdragen van zoo vele duizenden als haar met geld ondersteunen, vraagt men hoe 't mogelijk zij, dat er nog gevonden worden zoo blind of dwaas, dat zij het tegendeel van 't geen hier geleerd wordt, staande houden? En toch - hun aantal is groot, en hunne blindheid staat maar ál te dikwerf de uitvoering van heilzame ontwerpen, en de opkomst van nuttige instellingen in den weg.
Het derde gedeelte der leerrede handelt over het gebed, als het beste middel voor den leeraar, om, ook bij het ophouden zijner betrekking, de belangen van zijne gemeente te bevorden. ‘Er is iets onbeschrijfelijk roerends in de woorden van den tekst’, zegt de Spreker; maar wij voegen er hier bij: er is iets onbeschrijfelijk roerends, in 't geen door hem-zelven over het gebed gezegd wordt. Ja het is zoo: ‘gelijk wij altijd vreemd aan elkander blijven, wanneer wij nooit eenigen omgang onderling hebben, zoo blijven wij ook onbekend met en

{==298==} {>>pagina-aanduiding<<}
en vervreemd van God, als wij nooit met Hem omgaan. Maar bidden is omgang met God’. - Sprekende over het bidden in geest en waarheid der eerste Christenen, drukt de Heer pape een leedwezen uit, dat ook het onze is; gelijk er - waarom zouden wij 't verheelen! - in onze eeredienst en godsdienstoefening meer is, dat wij wel anders zouden wenschen. Het Apostolisch berigt omtrent het knielen van paulus verplaatst hem in zijne gedachten in de eenvoudige bijeenkomsten dier eerste belijders van de Evangelische waarheid, wier godsdienstoefening van alle zinnelijke vormen was ontbloot, maar die hunne behoefte aan christus des te meer gevoelden, des te meer gloeiden van geloof, en van liefde tot Zijnen Naam, en in welke des te levendiger was de ootmoed der ziel en 't gevoel hunner afhankelijkheid van God. - ‘Wat wonder - roept hij uit - dat deze gezindheden onwillekeurig in hunne gebaren zich kenmerkten voor Hem, die hen, armen, zoo mildelijk met Zijnen zegen had beweldadigd! - Waarom, mogen wij vragen, is die band van het schoone en goede losgereten? Waarom ook wij, gelijk zij stof en assche, insgelijks onze knieën niet in onze tempels gebogen voor denzelfden God en Vader in christus? Waarom niet gemeenschappelijk en openlijk gedaan, wat wij van elkander vertrouwen in eenzaamheid en in het verborgen te zullen doen? Waarom niet biddend geknield, en knielend gebeden?’
Wenschen als deze zullen, helaas, wel immer tot de pia vota blijven hehooren, al ware 't maar om de kosten die de invoering van een geknield bidden in onze Kerken zou veroorzaken, daar men er de gestoelten en banken voor zou moeten veranderen; maar bij deze gelegenheid kunnen wij eene andere vraag niet onderdrukken, het is de vraag: om welke reden de Kerken in 't algemeen op de werkdagen der week gesloten zijn, en of 't niet voor den godsdienstigen zin en voor de zeden van velen dierbaar en weldadig zijn zou, als de Kerken ook dan open waren, dat zij bezocht konden worden door elk die er behoefte aan gevoelde, alsdan in de Kerk te zijn. ‘Waar zou dat toe dienen?’ hooren wij vragen. ‘Wat zouden

{==299==} {>>pagina-aanduiding<<}
de leeken in de Kerk uitvoeren, als er niet gepreêkt wordt?’ - Wij antwoorden: zij zouden er dan kunnen rusten en bidden. Het hooren naar de gebeden en leerrede des kanselredenaars, dat het voornaamste gedeelte uitmaakt van de godsdienstoefening der leeken, is buiten twijfel heilzaam, stichtend en troostend, maar het aanhooren voldoet niet altijd aan de behoefte des harten. Er zijn oogenblikken waarin 't hart behoefte heeft zich-zelven, al is het dan minder welsprekend en gekuischt, in vrome afzondering uit te storten; maar in het midden van groote gezinnen, die met zes, acht of meer personen zaamgepakt leven in het bekrompen bestek van armoedige woningen, is daar zelden of nooit gelegenheid toe. Men hoort alreeds, dat wij 't open blijven der Kerken alleen maar wenschen in het belang der leeken van den minderen stand. Voornamere, meer gegoede leeken hebben er geene behoefte aan, vermits zij, in hunne binnenkameren, overvloedig gelegenheid bezitten om in stille eenzaamheid hunne gebeden te plengen. Maar de mindere stand! - Het verwondert ons, dat het Bestuur des Genootschaps tot afschaffing van den sterken drank er nog niet aan heeft gedacht, van hoe veel waarde de toegankelijkheid der Kerken op de werkdagen zou kunnen zijn voor de bevordering harer oogmerken. De ambachtsman, b.v., die geen werk heeft en te vergeefsch naar werkt zoekt, als hij vruchteloos aan alle werkplaatsen zijne dienst heeft aangehoden, en, ver van zijne woning, moedeloos en vermoeid, behoefte heeft aan rust voor zijne leden en opbeuring voor zijnen geest; waarheen kan hij nu gaan dan naar de herberg, waar zijne berooidheid al ligt hem tot misbruik drijft van 't verpestend middel, dat zijne denkkracht verdooft, en waar ligtzinnige gesprekken zijne gedachten verre van God en 't vertrouwen op Diens bestuur verwijderen. Zou niet menigeen van die ledigloopende ambachtslieden - en hoe groot is hun getal! - indien de Kerken geopend waren, in zulke oogenblikken, in plaats van
naar de naaste herberg te gaan, de naaste Kerk opzoeken, om op een der zitplaatsen van het ledige heiligdom

{==300==} {>>pagina-aanduiding<<}
de rust voor het ligchaam, en in een vurig gebed de opwekking voor geest en gemoed te vinden, waaraan hij behoefte heeft? - Het is hier de plaats niet om breedvoerig over de zaak te spreken, die wel eene opzettelijke behandeling verdient; maar wij bevelen haar toch in de aandacht van alle Godsdienst- en menschenvrienden, en behouden ons voor er nader op terug te komen.
De zegenbeden door den Eerwaarden Schrijver ten afscheid uitgestort over zijnen zoon, die hem als oudste Leeraar te Heusden vervangt, over de Ouderlingen en Diakenen, over de Gemeenteleden, en over allen die tot de Gemeente in betrekking staan, zijn ernstig, waardig, hartelijk, en het vurig gebed waarmede hij eindigt, wie zou er geen amen op zeggen! Wie bidt hem niet uit de volheid des harten na: ‘Ontstroome uit uwe kennis, en uit de kennis van jezus christus, het geluk en de vrede der aarde, en worde de menschheid langs dien weg rijp voor het heerlijke tijdstip, waarin zij ééne kudde zal zijn onder éénen Herder!’
Hiermede kunnen wij 't overzigt van deze afscheidsrede eindigen. Dat wij haar met ongemeene belangstelling ontvingen, ligt aan de hooge achting die wij den Eerwaarden Schrijver toedragen; dat onze aankondiging eenigzins breed is uitgevallen, ligt aan de verdienste van het zoo bescheidene en zaakrijke stuk.
Wie in deze rede een grooten zwier van woorden, hooge vlugt van gedachten, treffende poëtische beelden, kunstig aangebragte oratorische figuren verwacht, zal zich bedrogen vinden. Hare ongekunsteldheid is eene verdienste te meer. Zoo als zij daar ligt moet zij beschouwd worden als eene improvisatie, gestroomd uit den geest en het gemoed van een diep- en helderdenkenden godgeleerde en ervaren leeraar, vol heiligen ijver voor zijne roeping, blakende voor 't heil der zielen hem aanvertrouwd, en die gewoon is te spreken uit het hoofd, en zijne Gemeente kent, en den toon meester is, dien hij weet, dat in de harten van zijne hoorders doordringt. - Geen wonder voorwaar, dat de Kerkeraad op de uitgave dier rede heeft aangedrongen. Wel diep moet

{==301==} {>>pagina-aanduiding<<}
de indruk van hare voordragt zijn geweest op 't gemoed der hoorders. Wij kunnen hem ons voorstellen, dien indruk van 't levende woord; wij, die 't voordeel hebben gehad den Heer pape eenige jaren lang te kunnen volgen, en onder den indruk van zijne heldere denkwijze, bondige redeneringen, en hoogst eenvoudige, maar ook hoogst waardige en zielvolle voordragt, hem, in onze schatting, altijd onder de welsprekendste kanselredenaren des Lands rangschikten, en zullen blijven noemen. - Welke gaven en bekwaamheden zijne opvolgers mogen onderscheiden, de Gemeente te Heusden zal 't nog lang betreuren hem niet meer te bezitten; gelijk ook zijn verlies in het Kerkbestuur van Noord-Braband lang zal worden gevoeld.
De Eerw. Schrijver - thans nog President van de Synode der Hervormde Kerk en tevens van de Synodale Commissie - heeft eene dikwijls moeijelijke loophbaan eervol ten einde gebragt, en de zedigheid die hem bestierd heeft bij 't uitspreken van zijne afscheidsrede, komt overeen met zijne ongemeene verdienste. Trouwens, die verdienste wordt algemeen gewaardeerd; getuige de hooge Kerkelijke betrekking waarmede hij bekleed is, en de ridderorde die hem versiert. Wij hopen dan ook, en houden ons verzekerd, dat de Heer pape, ofschoon verloren voor Heusden, evenwel niet verloren zal zijn, noch voor de Kerk, noch voor den Staat, noch voor de godgeleerde wetenschap, noch voor de fraaije letteren.
Wij behoeven niet te zeggen, dat wij onze lezers wenschen op te wekken, om door 't koopen van deze afscheidsrede de Heusdensche Diaconie-armen en zichzelven te bevoordeelen.
w.




Karolingische, of Oud-Nederlandsche Verhalen, uit den kring der Gedichten aan Karel den Groote gewijd; in nieuwer form overgebracht door Jos. Alb. Alberdingk Thijm, met vier platen vercierd door Ed. Dujardin. Te

{==302==} {>>pagina-aanduiding<<}
Amsterdam, bij P.N. van Kampen. 1851. In gr. 8vo. XIX en 368 bl. f 3-90. (⋆)

De studie der oud-Nederlandsche geschied-, taal- en letterkunde is hoogst belangrijk. Ref. gevoelt er al het gewigtige van, en als de vruchten dier studie worden medegedeeld, zoo als dat gedaan wordt, bij voorbeeld, in de werken van de Maatschappij van Nederlandsche Letterkunde te Leyden, dan neemt hij er dankbaar kennis van, en bewondert de vlijt, het geduld en de scherpzinnigheid der geleerde mannen, die er zich mede bezig houden, zonder zich - vermits hij-zelf er niet veel aan gedaan heeft - eenig oordeel aan te matigen.
In den bovengemelden bundel echter doet de Heer alberdingk thijm eene poging, om middeleeuwsche rijmwerken als werken van poëzij te doen waardeeren en tot volkslectuur te verheffen. Dit laatste, dunkt mij, geeft aan elk het regt om te vragen en te onderzoeken naar de innerlijke waarde der verhalen, die daar worden medegedeeld. Immers zal men die achten en àannemen zoo als de Overbrenger dat wenscht, dan behooren zij in vorm en strekking onberispelijk te zijn, en niets te bevatten dan 't geen wèl luidt, en ook bevorderlijk is aan godsvrucht en deugd, vaderlandsliefde en menschenmin. Missen zij die vereischten, dan wordt er eene belangstelling voor gevergd, die noch het godsdienstig, noch het zedelijk gevoel, noch de goede smaak er aan mogen schenken.
Daar zulke poëtische verhalen in proza, even als de romans, hoofdzakelijk voor Dames zijn bestemd, en ook wel 't meest door Dames gelezen worden, wenschte Ref. eenig vrouwelijk oordeel te vernemen alvorens het zijne

{==303==} {>>pagina-aanduiding<<}
te bepalen. Hij las derhalve aan eene Dame van wier goeden smaak en gezond oordeel hij zeker is, de Inleiding voor van den carel en elegast, zeide haar, dat de Heer a.t. 't naar zijn beste vermogen in nieuw proza heeft verbootst, en ging toen over tot de voordragt van 't poëem-zelven. Maar de Dame viel hem nu en dan in de rede, zoo als dat tusschen den tekst, dien wij, tevens tot eene proeve, voor een gedeelte overnemen, bij de letter D is aangeduid.
Ref. ‘Eene schoone en tevens geheel ware geschiedenis kan ik u vertellen: luistert met aandacht!
Op zekeren avond lag carel in zijn eersten slaap tot Ingelheim op den Rijn. De landen daar kwamen hem, den Keizer en Koning, alle in eigendom toe.’
‘Gij zult hier wonderen hooren en waarheid er bij.’
D. De Dichter spreekt zich hier tegen; want in den aanhef zegt hij, dat de geschiedenis geheel waar is, en hier sluit hij de wonderen van de waarheid uit.
Ref. ‘'t Volk, daar te Inglem, weet er nog wel van te spreken, wat den Koning overkwam. Hij lag en sliep dan, en was voornemens, tot staving van zijn glorie, des anderen daags met gekroonden hoofde hof te houden: maar in zijn slaap kwam een heilige Engel tot hem en riep zijnen naam: zoodat de Koning ontwaakte, op die lieflijke stemme.
“Staat op, edele man!” zeide de Engel, “doet haastelijk uw kleederen aan, wapent u, en gaat naar buiten, om te rooven en te stelen. God, de Heere des Hemelrijks, beval mij - u dit, op verbeurte van lijf en eere, te gelasten. Gaat gij deze nacht niet uit rooven, zoo zal u iets kwaads overkomen; gij zult er het leven om derven en de dood smaken eer dit hof nog scheiden zal. Rekent daar vast op, en, met of tegen uwen dank, vaart uit stelen. Haast u. verliest geen tijd, wapent u, neemt uwen speer en uw schild, en stijgt te paard.”
De Koning hoorde dit, en het dacht hem vreemd wat dat roepen beduiden moest; want hij zag niemant. Hij meende 't in zijn slaap gehoord te hebben, en stoorde

{==304==} {>>pagina-aanduiding<<}
er zich verder niet aan. Maar de Engel, die van God gezonden was, sprak nu tot den Koning als een die toornig is: “Staat op, carel, en vaart uit stelen! God gelast mij het u te gebieden en zegt u van te voren aan, dat gij anders uw leven verbeurd hebt.’
D. Dat is profaneeren.
Ref. ‘Met deze woorden zweeg hij, en de Koning riep als een die zeer ontsteld is: ‘Wee mij! wat heeft dit wonder te beduiden? Is het een elfsgedrocht, een spooksel, dat mij kwelt? Ai, Heere des Hemels, wat reden zou ik hebben uit stelen te gaan? Ik ben zoo rijk, dat er niemant in heel het aardrijk is, noch Koning noch Graaf, hoe rijk aan goederen, of hij moet mij onderdanig zijn en dienst doen. Mijn land is zoo groot, dat het nergends zijn weêrgade heeft. Al het grondgebied behoort mij toe: van Keulen op den Rijn tot Rome: 't is alles des Keizers. Ik ben Heer en mijne gade is Vrouwe, van den wilden Donau ten Oosten af, tot aan de wilde Zee ten Westen. Bovendien bezit ik nog veel andere goederen: Gallicië en 't Land van Spanje, dat ik met eigen hand op de Heidenen veroverd heb. Wat behoef ik dan te stelen, ik ellendige! Waarom zendt God mij deze boodschap? Ongaarne brak ik zijn gebod, wist ik, dat Hij 't mij opleide: maar ik zou niet licht kunnen gelooven dat God mij de schande gunde uit stelen te gaan.’
D. Mij dunkt hij had moeten zeggen: ga weg van mij, gij satan!
Ref. Zoo oneerbiedig was men in die dagen niet, jegens zijne helsche Majesteit, die toen een geheel andere rol speelde dan nu. Laat mij voortlezen:
‘Terwijl hij aldus in zijne gepeinzen heen- en weêrgevoerd, ginds en derwaards geslingerd werd, beving hem de slaap weêr een weinig, zoo dat hij de oogen sloot. - Toen sprak de Engel op nieuw: ‘Zult gij Gods gebod niet volgen, Heer Koning, zoo zijt gij verloren. Het zal u op uw leven staan, Koning,’ vervolgde de Hemelbode, ‘doet als de wijzen - vaart uit stelen; wordt een roover. Al is het u hoogst ongevallig - 't is Gode

{==305==} {>>pagina-aanduiding<<}
lief.’ Met deze toespraak voer de Engel heen, en carel zeide, zich zegenende, (⋆) om het wonder dat hij gehoord had: ‘Ik wil de woorden Gods niet in den wind slaan; Zijn gebod wil ik naleven. Ik zal een dief zijn, - al is het schande: al zoude ik bij de keel gehangen worden. En toch - ik had oneindig liever, dat de Heere mij alles ontnam wat ik van Hem te leen houde, beiden, burchten en landen - mijn riddersrusting uitgezonderd - dat ik mij met den spere den kost moest winnen, als een die niets bezit en leeft op avontuur: - dit, ja dit zou ik nog eerder willen, dan dus in het net te zijn gevangen, en nu uit stelen te moeten gaan; zoo, zonder eenig uitstel, bij de duistere nacht te moeten stelen of Gods gunst te verbeuren! Nu dan - zoo moge Hij mij sterken!
D. Karel de Groote begint mij, zoo als hij daar wordt voorgesteld, uit de hand te vallen; naar de geschiedenis heb ik mij een heel ander idé van hem gevormd. Is dat die godvruchtige, wijze, krachtige held? Hij waauwelt daar als een bijgeloovige suffer of dwaas!
Ref. Vergeet niet, dat ge poëzij hoort uit ‘de rozekleurige en lieftijke lente der Nederlandsche beschaving!’ (†) Hoor verder:
‘Ik wilde wel’ - ging hij voort - ‘dat ik zonder veel geruchts en opspraak uit het slot was; al had het mij zeven burchten van besten steen op den Rijn moeten kosten! Wat zal ik zeggen van schaamte aan de Ridders en hooge Heeren, die hier liggen op het slot? Hoe zal ik het hun verhalen, dat ik in deze donkre nacht alleen, zonder dat iemant mij geweld deed, in een land ga ronddolen, dat mij vreemd en onbekend is?’
Ziedaar den aanhef van dit fraaije poëem!
D. Nu, mij is 't godslasterlijk aan den eenen, en te kinderachtig aan den anderen kant. Karel de Groote is in dat poëem niet gevleid, maar gelasterd. De dichters stelden hunne helden anders voor in hunne grootheid. Zij bezongen hun verheven deugd en poogden

{==306==} {>>pagina-aanduiding<<}
hen te doen bewonderen om de hooge zedelijkheid van hun doel en de dapperheid van hunne daden. Hier is karel de Groote in woord en handeling even laf als bekrompen.
Ref. Ik had gedacht, dat ge 't roerend naïef zoudt gevonden hebhen, als hij zegt: ‘Hoe zal ik het hun verhalen, dat ik in deze donkre nacht alleen - - in een land ga rond dolen, dat mij vreemd en onbekend is?’ - Hoe wordt zijne bangheid voor den donker en de eenzaamheid, en dan zijn ontzag voor den hofstoet geschetst! Dat alles werkt toch waarlijk wel zamen, om deelneming voor hem op te wekken.
D. Gij hebt volmaakt gelijk. Men zou uit medelijden bijkans lust krijgen om den armen bloed een handje te helpen, of hem in te fluisteren: Houd u kras, manneke; houd u kras! 't Zal beter afloopen dan ge denkt! - En wat staat er verder?
Ref. Hij kleedde en wapende zich en sloop naar den stal, en steeg te paard onder het volgende schietgebedeke: ‘God! zoo waarlijk als gij in 't aardrijk kwaamt en Zoon en Vader werdt om onzent wille - zoo waarlijk Gij U, om ons.......
D. Hou op, Mijnheer! De aanhef is zóó, dat ik 't overige u liever schenk. - Zoon en Vader te gelijk! Ik weet niet heel veel van de Roomsche mysteriën, maar meen toch, dat zij onderscheid maken tusschen de personen der Heilige Drievuldigheid.
Ref. Karel schijnt de leer niet goed begrepen te hebben, daar hij door het heele gehed heen aan den Vader toeschrijft, wat door den Zoon is verrigt. - Nu, hij reed dan voort, en een bosch in. ‘De maan scheen helder, de sterren glansten aan den hemel; het weêr was klaar en schoon.’......
D. Dan is hij zeker nog niet regt wakker geweest, toen hij zeide, dat de nacht zoo donker was!
Ref. Zoo in dien maneschijn voortrijdende begon hem zijne conscientie ietwat te knagen, omdat hij zekeren elegast, wegens straatrooverij, wat hard had behandeld. ‘Ik heb’ - zeide hij zoo in zich-zelven - ‘Ik heb elegast,

{==307==} {>>pagina-aanduiding<<}
om eene kleine zaak uit mijn land verdreven; ik denk dat hij, die, voor het goed (roofgoed) waarvan hij leeft, zijn lijf vaak te pand stelt, dikwijls groote zorgen heeft.’ - - - ‘Ik heb hem zijn land ontnomen, daar was hij Heer van, en zijn burcht er neven: dat mag mij nu wel rouwen. - Dit is toch waar, dat hij nooit een arme besteelt, die van den arbeid leeft. Wat pelgrim of koopman medevoert, laat hij hem in vrede gebruiken: maar anders laat hij niemant met rust. Bisschoppen en Kanunniken, Abten en Mouniken, Dekenen ep Priesters - waar hij ze betrappen kan, of waar zij in zijn weg komen, daar ontneemt hij hun muildieren en paarden en stoot ze uit den zadel, dat ze ter aarde storten. Met geweld neemt hij hun af, al wat ze meêgebracht hebben: zilver, kleederen en versierselen. Zoo houdt hij zich dan ook altijd in de streken op, waar hij weet, dat rijke lieden zijn. Hij ontdoet hen, op staande voet, van hun klinkende munt - beide zilver en goud. Allerlei listen verzint hij;...’
D. En dat noemt karel de Groote een kleine zaak!? Wel, wel - zou Tante martha de hard zeggen - nu sla ik een gat in de lucht! Hoe kwam 't mensch aan die heiligschennende begrippen?
Ref. Dat is niet twijfelachtig: zij waren natuurlijke gevolgen van het Godsbevel dat de engel hem gebragt had. Karel zeide dan ook: ‘Ik woû wel dat ik ter dezer nacht zijn (elegast's) gezel mocht zijn’, en bad: Ai, Heere God, help mij daartoe.’
D. Dat kan ook aan zijn bangigheid zijn te wijten, die volgens 't poëem in zijn aard lag. 't Is ook geen kleinigheid, des nachts geheel eenzaam in een bosch te zwerven, al is men ook van top tot teen geharnasd en goed opgezeten. Alleen is toch maar alleen!
Ref. Dit ondervond de dappere karel welhaast, toen er op eens een ruiter kwam aangereden met den gang van iemant, die in 't geheim voorbij wil gaan, met wapenen zwart als een kool (⋆). Zwart was de helm,

{==308==} {>>pagina-aanduiding<<}
zwart het schild, zwart de maliënkolder, zwart de wapenrok, zwart het paard. De Koning, toen die hem zag, ontstelde hevig en maakte een kruis, in 't angstig vermoeden dat het de duivel ware, omdat hij overal zoo zwart was. - ‘'t Is de duivel’ - zeide hij - ‘en niemant anders. Kwame hij van Gods wege - hij zou zoo zwart niet zijn. 't Is alles wat men er aan ziet, alles even zwart - paard en man.’
D. Daar wordt ik nu waarlijk wee van! Die arme bangert! En hoe loopt 't af?
Ref. De zwarte ruiter was de duivel niet, hoewel voor velen toch niet beter: 't was elegast, de straatroover, met wien de Koning nu, daar zijn vroom gebed verhoord was, kennis maakte en eene soort van compagnieschap sloot. Doch wij moeten de gebeurtenissen niet vooruit loopen. De twee ruiters raakten aan het kibbelen en daarop volgde een vreeslijk gevecht.
Na op die wijze (het was in die schoone dagen zoo de gewoonte) kennis gemaakt te hebben, komen zij tot eene opheldering. Elegast noemt zijn naam en vertelt met kinderlijke openhartigheid, hoe hij de geestelijken berooft en uitschudt. Dat doet hij met dezelfde woorden die karel vroeger in zijne gepeinzen heeft gebruikt - dit is eene zeer aardige repetitie in het poëem. - Toen dacht karel de Groote: ‘God heeft mijne bede verhoord; nu moge Hij mij verder bijstaan! Dit is de man, dien ik liever dan iemant op aarde bij mij had, om deze

{==309==} {>>pagina-aanduiding<<}
nacht meê rond te rijden. God heeft op den juisten tijd hem tot mij gevoerd. Nu, om der nood wil, moet ik een leugen zeggen.’ - En daarop liegt de Koning hem voor, dat ook hij een straatrover is, adelbrecht geheeten, die mede geene kerken of kluizen ontziet, en verzekert 't hem ‘bij den Heer, die hem ten leven riep.’
D. Nu, dat is zoo zeer geen logen; Friesland zou er van weten te spreken!
Ref. ‘Den rijke noch den arme laat ik met rust’ - zegt hij - ‘en ik let niet op hun kermen.’
D. De Dichter maakt hem volstrekt niet tot een ideaal van deugd.
Ref. Het idealizeeren behoorde niet tot dien tijd. Kracht en waarheid behoorden tot de heldenschildering van vóór 1300 (⋆). Zedelijkheid viel niet in den smaak dier verheerlijkte tijden. Zij is ook te koud en te vervelend. (†)
D. En wat gebeurt er nu verder?
Ref. Karel stelt voor om den Koning te gaan berooven, maar dat weigert elegast, omdat de Koning zijn regte Heer is.
D. Dan schijnt nu elegast de held van 't poëem te worden.
Ref. Zij gingen dan een ander herooven en kwamen voor de burcht van des Konings zwager. ‘Luistert goed!’ - roept de dichter vol geestdrift uit - ‘Nu zult ge wat hooren!’ Zij braken er een gat in den muur. Bij die gelegenheid verstond elegast, door middel van een kruid dat hij in den mond nam, wat de honden en hanen te zamen spraken.
D. Daar komt de dichter immers op 't gebied van Moeder de Gans!?
Ref. Toen vernam elegast ook hoe des Konings zwager aan zijne vrouw verhaalde, dat 's Konings dood was bepaald, en dat zij, die den moord zouden volbrengen, op het punt waren van bij hem te komen. Hij noemde hunne namen, en de vrouw zeide: ‘Mij ware liever dat

{==310==} {>>pagina-aanduiding<<}
men u ophing bij de keel, dan dat ik dat gedoogen zou.’
D. Welk een beminnelijk paar echtelingen!
Ref. Elegast verhaalde dat alles aan den Koning. Men begrijpt van zelf, dat dit de kern, de intrigue en de oplossing van 't poëem is. Om dat alles te vernemen moest karel gaan stelen. De zamenzweerders worden gegrepen, en 's Konings zwager in een Godsgericht tweegevecht) gestraft en elegast in hooge gunst verheven.
Van het Epiesch gedicht Devier Heemskinderen zegt de Heer a.t. (bladz. ix): Van reinout van montalbaen - bij ons, in zijn geheel, onder den naam van de vier Heemskinderen bekend - bestaan, in 't Middelnederlandsch, maar enkele fragmenten. De XIVde-eeuwsche dichter, die ten beurtzang met de alom in Nederland sints eeuwen weêrgalmende voordracht der avonturen van haymans kinderen, zijn poëem naar het Fransche van huon de villeneuve volgde, was geen eerste meester in zijn vak; en niettemin, hoe steekt bij zijn koloriet, bij zijn aanschouwelijkheid hier en daar, het proza van 1600 af, dat ik ten grondslag mijner bewerking heb moeten leggen! Toch heeft dat proza zoo veel eigenaardig liefs, dat ik (schoon geen regel onveranderd bleef) er den geur van, in mijn opstel, heb trachten te bewaren. Toch is het onderwerp (let wel!) zoo schoon en grootsch - toch zijn er zulke heerlijke epizoden en kleine trekken bewaard gebleven: dat ik de Heemskinderen gerustelijk rangschik onder de voortreffelijkste epopoeën, die de genie der volken ooit heeft voortgebracht.’
Verder verheft hij (bladz. 64) den roem der Middeleeuwen o.a. omdat: Alleen in een tijd dat ook de kleinen (hoe verborgen hun invloed ware) véél vermochten’ - - ‘dat al de klassen der Maatschappij door zekere gelijkheid van geest bezield werden, er echt volksleven en warme volksgeestdrift kon zijn, en dus gansch Europa te wapen kon vliegen om de verovering van een ander waerelddeel te gaan beproeven.....
D. Was dat niet in den tijd der lijfëigenschap, toen

{==311==} {>>pagina-aanduiding<<}
de geringen geen eigendom hadden; toen alleen de monnik kon lezen, en de edelman slechts een kruisje, voor naamteekening, kon zetten; toen de werkman aan den grond was verbouden en met den grond, even als 't vee, werd verkocht, geërfd of weggeschonken? - Toen de Ridders eeuwig in strijd waren en de Veemgerigten, faute de mieux, noodig geacht werden? Kon dat eenheid van geest en volksleven heeten? Ik meende dat de aflaten bij de massa, de zucht naar vrijheid bij de geringen, en de rooflust bij de aanzienlijken, nog al iets hebben medegewerkt, om peter's fraaije armée te doen bijeen stroomen.
Ref. Gij zijt een nufje, dat op alles wat te zeggen heeft; en de dichterlijke vlugt van mannen als de Heer a.t. niet kan volgen.
In stilte dacht Ref. bij die gelijkheid van geest en dat eenstemmige volksleven ook nog aan 't jus primae noctis; maar hij ging voort met te lezen (bladz. 67): ‘hoe de groote heerschappij des gevoels van de Middeleeuwen, die de menschen vereenigde.’.....
D. Getuige de goede vriendschap der Vorsten en 't geluk der onderzaten, ook in de Nederlanden.
Ref. ‘de te-rug-werking des Verstands ten gevolge heeft gehad, welke in de latere eeuwen de menschen heeft verdeeld en gescheiden: hoe die te-rug-werking nu uit heeft en hare kracht te niet is, maar toch aan de geesten eene beweging heeft ingeprent die niet is verloren, en zaden heeft doen wortelvatten, die nuttige vruchten kunnen dragen.’.....
D. Die menschenverdeelende kracht?
Ref. Ja, werking baart wederwerking. - ‘Hoe het gevoel - de liefde, het geloof - weêr zullen regeren’...
D. De liefde der middeleeuwen, en 't geloof aan reliquiën en mirakelen?
Ref. ‘maar ditmaal met vol bewustzijn en - ondersteund door het opgewekt verstand.’
D. Dat begrijp ik niet.
Ref. Ik geloof 't wel. De Heer a.t. zegt ook: ‘'t i eene verbijstering te denken, dat heel het volk zich ooit

{==312==} {>>pagina-aanduiding<<}
in omstandigheden geplaatst zal zien, waarin het Verstand zoo algemeen ontwikkeld - zal kunnen zijn, als eens het Gevoel was. - - - maar de verstandelijke elementen worden al vast in de massa opgenomen; de meer gevormde scheiden zich niet alomme meer hovaardig af’....
D. Maar bewerken, tot ontwikkeling des verstands, legenden!
Ref. ‘integendeel, daar leenen zich velen, om, bij het volk, wat er schoons en goeds in het volk is, tot helder bewustzijn te brengen en tot grooter genot voor allen te doen gedijën.’
D.B.v. door carel en elegast te verbootsen.
Ref. Mijn waarde vriendin! eerst dán, als gij die verstandelijke elementen in u zult opgenomen hebben, eerst dán zult gij tot helderder bewustzijn komen.
D. Zoo, zoo!?
Ref. Op bladz. 70-78 vindt gij de historie van 't gedicht en eene beschrijving van karel den Grooten. Die moogt ge wel eens nazien. Gaan wij nu over tot het stuk, waarin zulke heerlijke epizeden, en kleine trekken zijn bewaard gebleven, dat het, volgens den Heer a.t., gerustelijk mag gerangschikt worden onder de voortreffelijkste épopoeën, die het genie der volken ooit heeft voortgebracht. ‘Het vreesselijke’ - zegt hij bladz. 78 - ‘zal u, als iets vreemds en charakteristieksch boeien, en het genot niet hederven van wat er waarlijk grootsch en treffends, voor alle harten van alle eeuwen, in deze volkspoëzie uitschittert.’
D. Het verhaal is wat lang; kunt ge niet eene van die epizoden er uitkiezen, waar iets van dat karakteristieke in uitblinkt?
Ref. Gemakkelijk; maar wees zoo goed mij niet in 't lezen te stuiten, wijl het schoone er door verloren gaat. Het gedicht is in zes-en-twintig capittels verdeeld, waarvan, bij elk, de inhoud is aangewezen; luister dan naar 't zesde capittel:
‘Hoe de Grave haymyn zijn kinderen Ridders maakte, en hoe hij reynout 'et Ros beyaert

{==313==} {>>pagina-aanduiding<<}
toonde, en deed hem dat herijden, dat vele Heeren aanzagen.
‘Als haymyn met vrouw aye in de zaal waren te-ruggekomen, deed hij spreiden een groot laken van fluweel, en liet zijne Kinderen vóor hem komen. Ritsaert kwam eerst. Men bracht hem twee gulden sporen, die zeer kostelijk waren; die spande men aan zijne voeten. En haymyn gordde hem 't zwaard, en deed hem knielen en sloeg hem in den hals, zeggende: ‘Ziet op, ritsaert, weest kloek en vroom, en helpt het bloed christi wreken, dat Hij voor ons aan het Cruis gestort heeft. Ik hebbe voortijds vele ongerechte daden bedreven - dat berouwt mij zeer: weest gij altoos een vroom Ridder, heusch in woorden en werken. Ik en geve u erf noch land; gij zult het zelver winnen, met uw welsnijdend zwaerd, op Heidenen en Turken. Ik zal u het zwaerd geven, dat mijn vader mij gegeven heeft. Op 't goed, dat ik bezit, durft geen Leenheer aanspraak maken: ik heb 't met den zwaerde gewonnen op de Turken, Gods vijanden; en wat ook gij daar op moogt winnen, moge u God in vrijen eigendom laten: maar eer gij op de Heidenen vaart, moet gij met mij ten Hove.
Toen liet haymyn - adelaert komen; hij bracht een zwaerd in de hand, zijn sporen waren gespannen, die kostelijk en goed waren: raymyn gordde hem 't zwaerd en sloeg hem in den hals, zeggende: ‘Peinst op God, dien men in den hals sloeg, en hoe Hij dat minnelijk verdroeg van de Joden ter onzer verlossing! Ik zeg u voorwaar, daar behoort veel toe om Ridderschap eerlijk te dragen. Ik geve u tijdlijk goed, noch borg, noch kasteel. Wint ze met uw vromigheid op de Heidenen en Turken, maar gij moet ook ten Hove met mij, eer gij vaart op de Heidenen.’
Daarna maakte raymyn - writsaert Ridder, en zeide hem 't geene hij den anderen Kinderen gezeid had.
Dat gedaan zijnde, liet hij reinout komen, die stout en van hoogen moede was; zijn sporen waren hem gespannen. Hij was zoo lang, toen hem haymyn in den hals zoude slaan, dat hij (deze) op een bank moeste

{==314==} {>>pagina-aanduiding<<}
klimmen. Toen zeide haymyn: ‘Reinout! staat op goed Ridder, en hebt den moed van een Espetijn: want hij draagt karbonkelen in zijn hoorn, de zege verbeurt hij nimmer. Reinout, ik geve u alleen Piërlepont, Montagu en Valenchyn, maar gij en zult niet laten op de Turken en Heidenen te vechten.’
Toen bracht men daar vier schoone rossen die goed waren, bekoorlijk voor het oog. 't Beste van de vier gaf men reinout, daar hij op zoude rijden ten Hove; want het was een voet hoger dan de andere drie. Toen reinout dat ros zag, dacht 'et hem te klein, hij verhief zijne vuiste en sloeg 'et ros daar mede tusschen zijn ooren, dat 't dood vóor hem viel. Hij zeide: ‘Vader, dit is een kleine gifte: dit ros is veel te krank en tenger.’ Toen de Edelvrouwe aye dit zag, was zij zeer verwonderd van reinouts kracht, en zeide: ‘Gij zoudt ze alle doodslaan, die men u voorbracht.’
Maar haymyn zeide verstoort: ‘Zwijgt, vrouwe, van deze woorden; laat reinout, mijn Kind, zijn kracht toonen! Ik zegge u voorwaar, ik woude, dat men hem er honderd voorbracht, en dat hij ze alle dood sloeg.’ Toen bracht men hem er een uit den stal, dat hooger was dan het andere, en hij sloeg ook dat met de vuist ter neder; daarna bracht men hem een derde, dat uitermate groot was en meerder dan de anderen: daar sprong reinout op, en sprong het de lendenen aan stukken, dat 'et stierf.
Als haymyn dat zag, was hij verblijd van herte en zeide: ‘Zone, bedroeft u niet! Ik weet u een Ros; dat heet beyaert, en heeft de kracht van tien rossen; in een sterken toren is het opgesloten, niemant durft er hij komen, om zijn groote kwaadheid. Deze beyaert is van een dromedaris gekomen: het is zoo snel van loopen, als ware 't een sperwer, die met nieuwe veêren uit zijn wijkplaats af kwam vliegen; zoo bij, die op beyaert zat, het reiken mochte, hij zou den sperwer zijn vleuglen kunnen korten, in de vlucht.’
Toen reinout zijnen vader dit Ros hoorde prijzen, zeide hij al lachende: ‘Vader, dat eerst zou mijn paerd zijn!’

{==315==} {>>pagina-aanduiding<<}

Toen sprak haymyn tot reinout: ‘Doet uw wapenen aan; dat rade ik u, want het is van vreeslijken aard en laat hem niemant genaken, en heeft een sterk gebit, want hij bijt steen, gelijk andere rossen hooi.
- Wat!’ sprak reinout, ‘zal ik mij wapenen tegen een paerd? 't ware groote schande voor allen die 't hoorden of zagen.’ En haymyn sprak: Ik rade u, dat gij u wapent, want het Ros is groot, fel en sterk.’
Als reinout die woorden hoorde van zijnen vader, zoo wapende hij zich met zijn harnas, als of hij ten strijde zoude gaan, en nam in zijn hand eenen stok van vademslengte, en ging in den toren daar het Ros was.
Hem volgden veel Ridders en Jonkvrouwen, om te zien hoe 't reinout vergaan zoude; zijn vader en moeder volgden insgelijks. Vele Ridders en Jonkvrouwen lagen over den ringmuur, want zij hadden groote begeerte te zien wat avonture dat er geschieden zoude. Toen gebood haymyn, dat men den stal ontsloot', en zeide tot reinout: ‘Zone, beheerscht en temt het Ros, en ik zal het u te berijden geven.’
Met dat haymyn die woorden tot reinout sprak, ontstoot men de staldeure. Toen zag reinout het Ros voor hem staan; en het Ros sloeg reinout met éen der achterhoeven voor het hoofd, dat bij als dood ter aarde viel, en lange lag eer hij bijkwam.
Vrouw aye, dat ziende, liep haastig toe en wrong haar handen, zeggende: ‘Och, mijn kind is dood!’
Toen zeide haymyn: ‘Zone, beheersch het Ros: ik gunne 't niemant heter dan dy.’
De Edelvrouwe aye riep zeer jammerlijk: ‘Och, hij is dood, ziet, daar ligt hij!’ Haymyn zeide: ‘Zwijgt Vrouwe, hij is van mijnen bloede, en ik hem gewonnen hebbe; twijfelt niet, hij zal genezen.’
Ondertusschen verkwam reinout en schaamde zich daar hij lag; hij heeft zijn stok verheven, en meende beyaert daar mede neder te slaan, doch beyaert sloeg hem dien uit de hand, en nam reinout in zijn muil, bij de halskrage die hij scheurde, en wierp reinout voor zich in de kribbe. Reinout sloeg beyaert met de vuist en

{==316==} {>>pagina-aanduiding<<}
beyaert wierp reinout op de aarde. Hadde 't reinout zonder schande mogen doen, hij ware uit den toren geloopen. Toen nam reynout - beyaert hij den hals, het paerd omklemde hem met de voorpooten; toen sloeg hij 't ros met vuisten: aldus wrocht en vocht hij lang tegen beyaert: nu boven-, dan onder-liggende, dwong hij het paerd een breidel in den mond, en sprong er op met twee scherpe sporen. Toen zette men de deuren wijd open, en de lieden vlogen van schrik over elkaâr in den eersten loop, bij de sprongen van beyaert.
Als reinout en beyaert kwamen op 'et ruime veld, gaf hij hem de sporen en den toom, en zat er op of hij er uit gewassen geweest ware. En beyaert was sterk, groot en snel, en droeg reinout door twee wijde grachten, met eenen sprong van veertig voeten wijdte. Aldus reed reinout een langen tijd wech en weder, tot het paerd moê wierd: beyaert was sterk bezweet en bloedde van de spoorslagen die hem reinout gegeven had. Toen trad reinout van den Rosse, en veegde 't van zijn bloed en zweet. Vrouwen en Jonkvrouwen kwamen van den muur om beyaert te bezien.
Toen sprak beinout, de koene Ridder: Voor dit Ros gaf ik al mijn goed!’ Beyaert stond voor hem en beefde, en leîde zijne voeten te zamen, en neeg voor reinout neder, en was zoo tam, dat er een kind op kon gaan spelen zonder gevaar. Het was geheel zwart, maar vóor was 'et wit, en breed over de heupen. Beinout deed maken een goeden zadel, met zijden wanden, die zeer kostelijk waren.’
D. Dat is ten minste krachtig. Die beinout bevalt mij veel beter dan karei. de Groote. Maar waarom of de Heer a.t. deze verhalen niet óók in rijm heeft gebragt?
Ref. Hij zal misschien gevreesd hebben, dat ze dan in kracht, geur en lieflijkheid konden verminderen.
Ref. nam nu 't boek weder op en las van bladz. 7 voor: ‘Daar zijn eeuwen geweest, waarin men minder verlicht was dan heden; d.i.: dat het denkvermogen minder overprikkeld en het geheugen minder belast werd met dingen, waar het hart niets voor voelt: in die eeuwen ving

{==317==} {>>pagina-aanduiding<<}
men de groote zaken der historie niet op in kritische of onkritische hersens - maar in een ontvankelijk hart: men kende de dingen niet van buiten - maar van binneu: they knew them by heart; ils les savaient par coeur. Dat schijnt in de laatstverloopen eeuwen en vooral in dit land, meer en meer buiten gebruik geraakt te zijn: in onze tijd kraait dan ook het konde Cijfer viktorie; de statistische wetenschap wordt ten top verheven; gevoelen, gelooven, beminnen, staat op den achtergrond; de poëzij is uit het veld geslagen - althans van het groote veld der waereldgebeurtenissen verbannen; zij is een luxe geworden - van een liefhebberij, waartoe zij in de Achttiende Eeuw vervallen was: element van het volksleven is zij sints honderden jaren niet meer.’ - Wat zegt ge daarvan? vroeg hij.
D. Dat ik den eigen natuurlijken stijl van den Heer a.t. liever hoor dan zijne verbootsingen: ofschoon zijne stellingen mij voorkomen volstrekt valsch of verkeerd te zijn. Was cats geen volksdichter? Heeft helmers in 1812 den volksgeest niet opgewekt tot daden? Is tollens niet in duizenden handen en harten? Blijven hunne zangen, honderden malen gelezen, van buiten geleerd, en herhaaldelijk herhaald, zonder invloed op de Natie? - Voor sommigen moge de Heer a.t. wegslepend zijn, als hij de heerlijkheid der Middeleeuwen schildert: ik geloof niet aan volksëenheid in geest en wil, waar het grootste deel erger dan slaaf, en het kleinste deel teugelloos tiran is: waar, gelijk de Heer a.t. zelf dichtte, als een ruitrentrits aanrent:

Al dekt de helm het norsch gelaat, 
In 't maliepak, van 't fiere hoofd, 
Reeds elke boer den Graaf gelooft, 
En pakte (als of 't de duivel waar) 
Zich, met een kruisken, flux van daar. 

Ik geloof niet aan de lieflijke harmonie, bij eeuwen durende veeten, als die der Bronkhorsten en Heekerens, Schieringers en Vetkoopers, Hoekschen en Kabeljaauw

{==318==} {>>pagina-aanduiding<<}
schen, die, ofschoon wat later, de distelige uitspruitsels waren zijner gevierde tijden. Hij moge opsnijden van Ridderlijke deugden: - waren er ottmars, naast hen stonden maar al te veel eberhards. Zoeter is 't bij de met mos en klimop bewassen bouwvallen der adellijke burgten, te denken aan de vernietiging der magt van de trotsche Baanderheeren, dan met wiliswinde op Stotzeneck te logéren. Ik gun die adellijken en dorpers de geestgeleidende vaderhand hunner monniken, maar hoor, tot stichting mijner ziel, (om geene levende leeraars te noemen,) liever hoe een borger verkondigt: ‘Er staat geschreven’, dan de fraaiste Heiligen legenden, in sermoenen als die van Broeder cornelis of Pater abraham. - 't Moge waar zijn, dat velen het harnas aangespten tot bescherming van weeûwen en weezen, zij-zelven getuigen daarmede van het bestaan van zoo vele Ridderlijke bandieten, middeleeuwsche cartouches, die van straatroof teerden. Daarbij waren die dapperen, niet alleen met lans, zwaard en dolk gewapend; maar ook met helm, kuras en schild, van top tot teen in staal, tegen de wanhopende slagen der weerloozen die zij aanrandden, beveiligd. De Riddergestalten zijn fraai op een prentje, ook op de prenten in dit boek, maar ik denk er steeds bij: al ziet ge er nog zoo barsch uit, de wapensmid staat bij u in zeer hooge waarde. Er behoort, dunkt mij, veel meer moeds toe om het ongedekte lijf aan de kogels van musket en geschut bloot te geven, en kalm in de gelederen te staan; - als dat werkelooze staan, terwijl honderden sneuvelen, alleen baten kan - dan om man tegen man te strijden, wanneer 't gevoel voor eer de hartstogten ontvlamt, de woede prikkelt, en het bloed, door de aderen niet vloeit maar vliegt. - Zoo stonden onze Nederlandsche jongelingen bij
Quatre-Bras en Waterloo; terwijl ze bij Bautersem, Hasselt en Leuven, onder hun vaderlandsch Oranje Boven! toonden, ook voor den aanval geschikt te zijn. En konden middeleeuwsche epopoeën-dichters Ridderlijker taal voeren dan deze van heije:

{==319==} {>>pagina-aanduiding<<}


‘Ik wensch den tijd terug, toen hoorngeschal 
Mijn morgengroete was; dien schoonen tijd 
Toen 'k Hollands vanen volgde, en buksgeknal 
Mij klaatrend opriep tot den woesten strijd.’ 

De Heer a.t. weet 't wel beter, als hij zegt: dat het Cijfer victorie kraait bij 't volk; dat gevoelen, gelooven. beminnen op den achtergrond staan, (tenzij hij denke aan 't geen hij-zelf ons zoo gaarne zou willen doen gevoelen, voelen, gelooven, beminnen!) en dat de poëzij nà 1300 uit het veld geslagen is. Zou hij kunnen loochenen, dat de zangen van tollens, withuys en van lennep in de harten des volks klinken en bewaard blijven, als zij onze de ruiters en van speyken bezingen! Wie, of waar is hij, die zeggen durft: dat hunne strijdkreten, die door merg en gebeente drongen, de strijdbaren koud lieten, en der vrouwen en maagden borst niet deden kloppen in de ure des gevaars? Zou hij ons diets willen maken, dat willems' melodie en de woorden van ‘Wien Neerlands bloed’, de liefde voor Land en Koning niet aan vuren? Dat brand's ‘Wij leven vrij’ ons niet met wellust aan de ontworsteling der slavernij doet denken? Is hij dan blind en doof voor de hernieuwde Rederijkkamers, waar jonge mannen Nederlandsche poëzij doen hooren, en zoo vele honderden de voordragt van verzen hun reeds lang bekend, nog met nieuwe geestdrift toejuichen? Blijkt de poëzij uit het veld geslagen te zijn, als de menigte in volgepropte gehoorzalen hangt aan der dichteren mond? Als elk geluid, elk geruisch, elke heweging vermeden wordt om de welsprekende stilte van zoo vele hoorders en hoorderessen niet te storen; wijl ieder 't schade zou achten een woord, eene silbe te missen? Dat de Heer a.t. zwijge van zijne (ruim begiftigde) minnestreelen in de paleizen en burgten van Vorsten en Grooten. Ja, rumoer genoeg zal er geweest zijn bij de drinkgelagen; maar de nuchtere hulde in onze gehoorzalen, als er toonen
rijzen voor vrijheid, Vaderland en Oranje, geldt, dunkt mij, méér en is een veel grooter bewijs van adel van geest. - Mij komt het voor

{==320==} {>>pagina-aanduiding<<}
dwaasheid en onzin te zijn buitenlandsche gedichten en vreemde helden te kiezen (⋆); om de Natie met het voorgeslacht bekend te maken en het eigenlijke volk met Nationale denkbeelden, en Nederlandsch gevoel in Nationale formen vertrouwd te doen worden. Veel beter is 't daartoe met tollens den heldhaftigen maurits op Nieuwpoorts, duin, dan met alberdingk thijm, oranje in een monnikspij te doen optreden.
Wat zou Ref. tegen dien vloed van woorden en zaken uit zulke begaafde vrouwelijke lippen inbrengen? Hij had gedaan wat hij kon, om, naar 't verlangen van den Heer a.t., eere te behalen voor onze middeleeuwsche kunst. (†) Het levend geslacht is nu eenmaal zoo bedorven, dat 't de luxe verzen van bellamy, helmers, loots, borger, tollens, withuys, van lennep, ter haar, de bull en dergelijke, zich opschroevende, poëzijlooze poëten verkiest, ver boven de hem zoo lieve, zoetvloeijende en verhevene zangen van vóór Ao. 1300.
Voor eene wedergeboorte tot verzoening tusschen wetenschap en geloof, (§) in den zin van den Heer a.t., d.i. tot verzoening tusschen de wetenschap en 't geloof aan de beeldekens in de kapelletjes en kluiskens aan den weg is de jonkheid door 't uitvinden der beweeg-, bare letters (drukletters), waarmede het prozaïsme aanving en de smaak voor poëzij is verloren gegaan, (⋆⋆) reeds te verbasterd.
Ref. prijst het papier en den druk van dit boekwerk; maar hij betreurt met weemoed, dat de titel niet is gekleurd en verguld door eene kunstrijke monnikenhand. Ook heeft 't hem zeer bevreemd, dat er, bij zoo vele

{==321==} {>>pagina-aanduiding<<}
opdragten als in dit werk voorkomen, niet ook eene opdragt is van den Uitgever aan de schim zijns verlichten vaders, wijlen den Hoogleeraar n.g. van kampen.

l.j.a.

Het Kasteel Haumont, in Auvergne. Naar het Fransch van Elie Berthet. Te Deventer, bij A.J. van den Sigtenhorst. 1851. In gr. 8vo. f 1-90.

Dit verhaal geeft een romantisch tafereel uit het leven van den grooten condé. Het hoofdtooneel is het aloude, nu spoorloos verdwenen kasteel Haumont in Auvergne, werwaarts een verdwaalde troep ruiters zich begeeft. Die ruiters zijn de Prins van condé en eenigen zijner hoofdöfficieren, die incognito, onder geleende namen, dit gedeelte van Frankrijk, hoofdzakelijk met Koninklijke troepen bezet, doortrekken. Zij worden door den hoog bedaagden eigenaar van het kasteel, die niet tot de zoogenaamde Frondeurs behoort, gastvrij opgenomen. Aan het middagmaal ontstaan er woordenwisselingen van Staatkundigen aard, die den ouden Baron tot scherpe gezegden aangaande den Prins van condé vervoeren, en aan dezen stof geven tot nadenken en bijkans tot terugkeer op den ingeslagen weg. De oudste zoon van den Baron en diens eenigst kind is overleden; maar zijne weduwe leeft bij haren schoonvader op het kasteel, waar ook de jongste zoon van den Baron, diens toekomstige erfgenaam, zijn verblijf houdt. Deze laatste is een zedeloos jong mensch, een deugniet en losbol, vol vermetelheid en ondragelijken trots. Staande het verblijf van den Prins op het kasteel wordt er ontdekt, dat die deugniet het zoontje van zijnen broeder, den wettigen erfgenaam der vaderlijke goederen, heeft vermoord, om in diens regten te treden. De oude Baron is bevoegd hem te vonnissen, en verwijst hem ter dood. De Prins komt tusschen beiden, verhoedt de voltrekking der straf, en verwerft door zijnen invloed de genade des Konings voor den misdadiger. Daarop gaat de Prins zijn lot te ge-
{==322==} {>>pagina-aanduiding<<}
moet. De begenadigde doet afstand van zijn regt op de vaderlijke bezittingen, en begeeft zich in een klooster; de oude Baron sterft in hoogen ouderdom. De fabel van dit verhaal is belangwekkend, de karakters zijn goed volgehouden, en er is veel
afwisseling in de opvolging der tooneelen, die tot het einde toe boeijen. De blonde, koddige jean louis doet lagchen, en ook fanchette is naïf genoeg om de ernstige tooneelen niet onbevallig af te wisselen.
Voor een aantal ledige plaatsen in dit werk vindt men vergoeding in den tamelijk digten druk. De correctie is niet geheel onberispelijk; maar het geheel is zoodanig, dat het werk aanbeveling verdient.
l.h.v.

De Iersche Gil-Blas. Lotgevallen en avonturen van Concregan, op zijne zwerftogten uit Ierland naar Canada, de Vereenigde Staten, Texas, onder de goudzoekers, door Algiers, Spanje, Frankrijk, enz. Door hem-zeelven beschreven. II Deelen. Te Amsterdam, bij J. van der Hey en Zoon. 1851. In gr. 8vo. 698 bl. f 6-70.

Wie kent den ‘Gil-Blas’ niet? En als nu een werk getiteld wordt: ‘de lersche Gil-Blas’, is het immers genoeg gekarakteriseerd, en mag men eene even onderhoudende als nuttige lectuur verwachten. - Ook nuttig? Zeer zeker. Aangenaam en niet minder nuttig is dit werk, als men 't maar goed weet te gebruiken.
Ziedaar wat het voorwoord bevat. Onze lezers echter hebben 't regt ook, ons te vragen of het werk aan den titel en die inleiding beantwoordt; maar wij aarzelen niet, ja te zeggen: ofschoon de moraal tamelijk ingewikkeld is. Con, een arme jongen, begint zijne heldenbedrijven met zijnen vader te verraden, die daarop gebannen en van zijne bezittingen beroofd wordt; hij is tevens een ondernemende knaap, die met liegen, bedriegen, aanmatiging van andermans regt, en andere dergelijke midden, zijn avontuurlijk leven doorloopt; hoewel hij, dit mag niet verzwegen worden, steeds nolens volens

{==323==} {>>pagina-aanduiding<<}
tot dat alles gebragt wordt. Ten slotte wordt hij millionair, de gunsteling van vorsten, herhaaldelijk gedecoreerd, ambassadeur en legerhoofd, en echtgenoot van het meisje zijner liefde, door hem uit een Amerikaanschen stroom gered; terwijl hij zich, nog daarenboven, den titel en de regten van een graafschap - ook als bij geval - toeëigent. Zouden er waarlijk zulke con's bestaan? - Maar - en hierin schuilt de moraal - con hoet voor elken logen, wordt bij elke aanmatiging verbederd, staat duizenden angsten door bij elk bedrog. De weg tot rijkdom en aanzien is op deze wijze vooral niet gemakkelijk, en indien er niet velen zijn, die den weg van con zouden willen bewandelen; nog veel minder zijn er die op deze wijze hun doel zouden bereiken. Dat elke misdaad hare straf medebrengt, blijkt hier aan al de handelende personen. De voor con zoo gunstige uitkomst ligt in de omstandigheid, dat hij 't bedrog, den logen, en de aanmatiging niet beöogde; maar er toe gedrongen werd door den zamenloop der gebeurtenissen. Het spreekt van zelf, dat zijne avonturen niet alledaagsch kunnen zijn; daarom hinderen ons de wel eens verbazende onwaarschijnlijkheden minder; die trouwens niet tot het volstrekt onmogelijke opklimmen. Somwijlen echter, zoo als b.v. bij den Neger, die met verlamde beenen zich spoorloos weet te verwijderen, heeft men wel eens noodig zich te herinneren, dat men met eenen gil-blas te doen heeft. Wij wenschen dat con, in zijn nu gelukkigen, glansrijken staat, de bewustheid moge erlangen van een Opperwezen, waaraan hij, tot het einde van zijn verhaal toe, nog niet heeft gedacht. Dat is, onder zoo vele wisselvalligheden, tegenspoeden en doodsangsten, wel het onbegrijpelijkste in dezen Gil-Blas.
Onze aankondiging strekt tot aanbeveling van dit werk, dat eene zeer onderhoudende, en, indien men er bij nadenkt, ook nuttige lectuur bevat; hoewel wij in gemoede er bij moeten voegen, dat eene lectuur als deze niet volstrekt onmisbaar is te achten.

l.h.v.


{==324==} {>>pagina-aanduiding<<}

Graziëlla, of mijne eerste liefde en wraak. Twee Novellen door een Neefje van Klikspaan. Te Amsterdam, bij Ipenbuur en van Seldam. 1851. In gr. 8vo. 174 bl. f 1-80.

Wilt gij, lezer! met de visschers en Lazzaroni van het heerlijke Napels op eene aangename wijze kennis maken, dan kunnen wij u dit werkje aanbevelen. Ook onder die schamele klasse zijn achtenswaardige mannen en lieftallige, schoone meisjes, die, schuldeloos en eerbaar, het hart openen voor de liefde; eene liefde, helaas, te zelden gevonden, en in deze eeuw van stoffelijke belangen met vernietiging bedreigd. Men kan hier zien, hoe gevaarlijk het is zich in eenen stand te verplaatsen, waarin men niet behoort, en zich anders voor te doen, dan men werkelijk is. In zoo veler oogen hebben de liefde, 't geluk, en zelfs het leven van een arm meisje wel niet veel te beteekenen, maar zij zijn evenwel te kostbaar om geofferd te worden aan een jeugdige gril. Doch Ref. raad den lezer aan, zelf kennis te maken met graziëlla, zij is dat waardig, en de novelle is het waardig om haar. Het verhaal is onderhoudend en natuurlijk. Men zal zich eenen avond onder deze Lazzaroni doorgebragt, niet beklagen, en, onder dien indruk, ook de dichtregelen: De eerste smart, niet zonder aandoening lezen.
De tweede novelle is geheel anders, en het wil ons niet behagen lang stil te staan, noch bij eene vrouw die hare pligten vergeet, noch bij een geestelijke, die in het hart zijner biechtelinge dringt, noch hij eene ijselijke, hoewel verschoonbare wraak.
Druk en papier zijn goed; maar het titelvignet zal minder voldoen, al ware 't alleen om de kolossale gestalte van graziëlla, en toch behoort het niet onder de slechten.

l.h.v.





{==325==} {>>pagina-aanduiding<<}

De Spiegel der waarheid. Fabelen, Florian naverteld, door C.S. Adama van Scheltema. Te Amsterdam, bij J. Jager. 1851. In kl. 4to. III en 88 bl. f 1-25.

De Eerwaarde naverteller zegt in het Voorberigt, dat het Christelijken ouders en onderwijzers, die florian's fabelen als een leerboek bij het onderwijs gebruiken, wel op 't hart mag worden gedrukt, dat te doen met den geest des onderscheids, en nimmer onbezorgd te vergeten, van welk een tijdvak en van welk eene school ook die gedichten eene vrucht zijn. Daarmede voert hij ons de geheele geschiedenis der Fransche philosophic van de XVIIIde eeuw voor den geest, die zoo stellig meende ontdekt te hebben, dat de godsdienst niets anders is, dan eene menschelijke uitvinding, en de Monarchale instelling een slavenlast, en die ten slotte de bloedige klucht bewerkte, dat het schrikbewind de zachte regering van den Zestienden lodewijk verving, en dat in plaatse van den eenigen God, de actrice maillard, als godesse der rede, triomfantelijk in de Nôtre Dame op het outer getild, werd aangebeden. Florian behoorde wel niet tot de philosophische voorvechters van dat tijdvak; maar hij is toch een leerling en bijzondere lieveling van voltaire geweest, die hem zelfs den meer zoeten naam van florianet gaf; - van voltaire omtrent wien, hij het uitbarsten der Fransche revolutie een andere zijner leerlingen naar waarheid schreef: ‘Voltaire n'a pas vu ce qu'il a fail; mais il a fait ce que nous voyons. Les observateurs éclairés, ceux qui sauront écrire l'histoire prouveront que le premier auteur de cette révolution est sans contredit voltaire.’ Al wat er leerends en onderwijzends uit dat tijdvak nog voortleeft, mag inderdaad wel met omzigtigheid worden gebruikt, en zoo dan ook de fabelen van den beminnelijken floman, die meer dan een mensch had moeten zijn, om
geheel vrij te blijven van den geest zijns tijds. Om nu te helpen zorgen, dat er ook uit die fabelen niets schadelijks in 't hart en geheugen kome, heeft de Heer scheltema er bloemen

{==326==} {>>pagina-aanduiding<<}
uit zaâmgelezen, en in Nederduitsche verzen overgebragt, en van dien arbeid bevat deze bundel eene proeve. Dat oogmerk is allezins loffelijk, hoewel 't waarschijnlijk maar ten deele zal worden bereikt, omdat de fabelen van florian minder gebruikt worden om de zedeleer, dan om de taal en den stijl; minder om 't geheugen met fabelen, dan om 't met ‘losse en liefelijke Fransche verzen’ te stoffeeren.
Dat de smaakvolle Uitgever hoogen prijs op dit werkje stelt, wordt overvloedig bewezen door de kosten en lofwaardige zorgen, aan deze uitgave besteed. Evenzeer verdient de drukker lof voor zijnen arbeid. Maar wij zoeken te vergeefsch naar eene opgave van den inhoud; die schijnt vergeten te zijn. Deze opgave mag nog wel bij de volgende proeve worden gevoegd; wijl anders, om eene fabel die men nog eens wil inzien terug te vinden, 't geheele bundeltje, en als er méér van komen, 't geheele werk moet doorloopen worden, waardoor de bladen gekreukt raken eer men 't denkt. - Ofschoon 't boekje met geen goud prijkt, noch op den band, noch op de snede, is 't toch in zijne soort eene pracht-uitgave, door 't keurige van den letterdruk in afwisselende blaauwe randen, en door dertien mede omlijste kapitale houtgravuren. De laatsten zijn meerendeels met geest en gevoel uitgevoerd, zoo wel door den graveur als door den teekenaar en, naar ons oordeel, ook fraai gedrukt. Als de druk dier gravuren te Amsterdam is geschied, getuigt dat van vooruitgang: maar waarschijnlijk zullen de afdrukken wel, gelijk de gravuren-zelve, van Franscheu of Belgischen oorsprong zijn. - Dat gebruik maken van buitenlandsche kunst keuren wij echter volstrekt niet af, daar het debiet in ons Vaderland, voor het bestrijden der kosten, van zoo verdienstelijke oorspronkelijke gravuren te klein is.
Zijn de fabelen dat prachtig kleed, en dien fraaijen opschik waardig? Wie twijfelt er aan, daar florian als Fabeldichter met lafontaine wordt gelijk gesteld. Maar zij staan hier in 't Nederduitsch? - De Heer scheltema zegt omtrent zijn werk: ‘Zoo veel in mij was heb ik

{==327==} {>>pagina-aanduiding<<}
den verhaaltrant van 't oorspronkelijke (, echter?) met vrijheid en zelfstandigheid (,) gevolgd; en het mogelijk achtende dat dit werkje voor uiterlijke voordragt kon worden geschikt gekeurd, heb ik én voor de afwisseling van versmaat gezorgd én er naar gestreefd, om, door mijnen versbouw, eene vrije en natuurlijke wijze van voordragen in de hand te werken.’ - Dat is volkomen waar, en wij voegen er gaarne bij, dat hij met geluk heeft gedaan, wat hij zich heeft voorgenomen te doen. Evenwel zijn er ook gegronde aanmerkingen te maken. De taal en de stijl laten in zuiverheid en naauwkeurigheid wel wat te wenschen over, en zelfs de allereerste bladzijde draagt daar bewijzen van, die terstond in het oog moeten vallen. Er staat:

Baas Thomas en zijn vriend Chrispijn 
Verlieten op een zomermorgen 
Hun dorp bij de eersten zonneschijn, 
Om aan hun klanten kleed en schoeisel te bezorgen. 
Zij waren naauw een eindwegs voortgegaan, 
Of Thomas blijft met glimlach staan 
En raapt een beurs vol gouden stukken. 
Chrispijn aanschouwt haar met verrukken, 

Waarom er chrispijn en niet krispijn staat vatten wij niet. Schijn is mannelijk, en dus moet in vers 3 niet staan de eersten, maar d' eersten. In vers 5 is eindwegs mogelijk eene drukfout; 't zijn twee woorden: eind wegs. Als tusschen twee haakjes zij hier ook gezegd, dat de bouw van dit vers niet zeer welluidend is en ook niet gunstig voor de voordragt: Zij waren pas een eind wegs voortgegaan, zou beter zijn geweest. Maar vers 6 is geen goed Hollandsch, en vers 7 is 't ook niet; of 't drukt iets anders uit, dan de Dichter heeft willen zeggen. Het is strijdig met ons taalëigen hier 't naamw. glimlach te gebruiken zonder 't lidw. een; en rapen is niet hetzelfde als oprapen. Rapen is verzamelen. Zoo als 't vers is heeft thomas eene ledige beurs, die hij vol gouden stukken raapt; maar de bedoeling is, dat hij een volle gondbeurs vindt en opraapt. Ook 't voegw. En,

{==328==} {>>pagina-aanduiding<<}
waarmede vers 7 begint, is niet juist. Thomas blijft niet staan en vindt: hij blijft niet staan met opzet en vindt dan; maar hij blijft staan, omdat hij vindt. Men kan hier lezen:

Of Thomas blijft glimlagchend staan: 
Hij vindt een beurs vol gouden stukken. 

Als er stof ware om zoo voort te gaan, zou men reden hebben de navertellingen als gebrekkig te beschouwen; maar die stoffe is er niet. De fabel van De twee reizigers is denkelijk 't eerst vertaald, en daardoor minder vlot van de hand gegaan dan de volgende fabelen, en over de eerste bladzijde schijnt iets noodlottigs te hebben gezweefd; want op geen der overigen is zoo veel aan te merken. In het algemeen zijn de verzen glad, los, en ongedwongen. De correctie echter had nog iets beter kunnen zijn. Op bladz. 2 vindt men al dadelijk onverwachts voor onverwachtst, en op bladz. 24 wordt zelfs een silbe gemist; voor: vroeg eens Peru's gebied, moet er gelezen worden: vroeg eens in Peru's gebied.
Op eene der fabelen is eene aanmerking van meer belang te maken. De fabel eischt, dat er verband zij tusschen de handeling en de moraal, en dat de moraal, als zij door een dier wordt uitgesproken, met den aard en de neiging van het sprekende dier overeenkome. Daarom houden wij de fabel van de Kat en de Spiegel voor mislukt. - Om wijzen, die 't ondoorgrondelijke willen doorgronden, hunne pogingen te doen staken, wordt er een kat in voorgesteld, die in een spiegel haar heeld ziet, maar eene andere kat meent te zien, en moeite doet om die te grijpen, tot dat zij zich bezeert en 't opgeeft. Het dier zoekt dus niet, gelijk de wijzen, naar wetenschap; het zoekt niet naar de oorzaak der spiegeling, maar 't zoekt in zijne domheid naar eene kat, die er niet is. Er is dus geene overeenkomst tusschen het doel der fabel en de handeling, en er is ook geen verband tusschen de handeling en de moraal:

{==329==} {>>pagina-aanduiding<<}


Zij 't in den regel ook een pligt, 
Den heilgen dorst naar wetenschap te stillen, 
'k Wil langer hier geen tijd verspillen. 
Hoe hoog mijn hart de wijsheid schat, 
Na al de zorg, die mij dit vraagstuk baarde, 
Beweer ik stout: een raadsel, dat 
Mijn geest na zoo veel zoeken nog niet vat, 
Heeft voor geluk of deugd geen wezenlijke waarde. 

Die geleerdheid is, bovendien, aan het dier-zelf, dat uit zijn aard volstrekt niet leerzaam is, zeer ongepast toegeëigend. Of de fout aan florian ligt, behoeft niet onderzocht te worden, daar de Heer scheltema heeft gewerkt ‘met vrijheid en zelfstandigheid’ en dus haar had kunnen verbeteren, of de fabel terughouden.
De navertelde fabel: De Grijsaard en de Jongeling, is ook door florian naverteld naar gellert's Der Jüngling und der Greis, indien zij niet ook door dezen is naverteld, naar een ander nog ouder dichter. Opmerkelijk is 't, dat het tweede middel om in de wereld vooruit te komen, bij gellert is: wijsheid: maar bij florian: kuiperij; 't geen den bedorven staat der Maatschappij in Frankrijk in de laatste jaren vóór de omwenteling kenschetst. Omtrent het derde middel stemmen zij overeen. Gellert zegt:

- - - - wollt Ihr ein leichtres wählen: 
So seid ein Narr; auch Narren steigen oft! 

Daar de fabel een verhaal onderstelt, waarin, tot verbetering van menschelijke verkeerdheden, aan dieren, planten, delfstoffen, of wat de aarde verder buiten den mensch bevat, rede, vernuft, gevoel en hartstogt wordt toegedicht, zou men mogen vragen: of verhalen als die van: De grijsaard en de jongeling, De twee reizigers, De knaap en de spiegel, De lamme en de blinde, De springhaas, De herder en de jager, De gevonden schat, De Koning van Perzië, en De twistende boeren, in welke de handelende personen menschen zijn, en die niets fabelachtigs behelzen, niets onwaarschijnlijks, niets dat niet werkelijk kan zijn gebeurd, wel onder de fabelen zijn te

{==330==} {>>pagina-aanduiding<<}
rangschikken? - Wij zouden er niet ligt ja op zeggen, en gelooven dan ook, dat de titel had moeten zijn: Fabelen en Vertellingen.
Na deze aanmerkingen weten wij het fraaije werkje niet beter aan te prijzen dan door 't mededeelen van eene der vijf-en-twintig stukjes, en kiezen daartoe:

	De sijsjes en de vlasvink.
Een knaap, die bij zijn kinderspelen 
Van vogels een beminnaar was, 
En groot behagen schepte in 't kwelen 
Van 't bont geveerd en zangrig ras, 
Had, toen de broeitijd was gekomen, 
Aan eene distelvink met list 
Een van haar eijeren ontnomen. 
't Werd door de moeder niet gemist. 
En 't sijsjen, in wier nest hij 't vleide, 
Bemerkte ook de vermeerdring niet; 
Zelfs niet, toen de eijerdop zich scheidde, 
En 't jeugdig vinkje in vrijheid liet. 
Hij werd met teedre liefdezorgen, 
Door 't vreemde vooglenpaar begroet, 
En daaglijks, van den vroegen morgen 
Tot aan den avond mild gevoed. 
Zoo meende hij een sijs te wezen, 
En dartelde in der vreemden rij, 
Stoutmoedig, vrolijk, zonder vreezen. 
Niet een was zoo te huis als hij. 
Allengskens kreeg het volkje veeren, 
De sijsjes prijkten nu in 't geel; 
De vink alleen had bonte kleeren, 
Doch was tevreden met zijn deel; 
En mogten ze ook in pluim verschillen 
Het hart van allen toch bleef een, 
Men wist van twisten noch bedillen, 
En 't vinkje leefde blij daarheen. 
Een oude vlasvink, die dien vrede 
Met nijd reeds lange had aanschouwd, 
Noodde eens in 't digtst van 't bosch hem mede, 
Waar dus 't geheim hem werd ontvouwd. 
Mijn knaap, gij meent een sijs te wezen, 
En draagt daarom uw hoofdje hoog, 

{==331==} {>>pagina-aanduiding<<}

't Is tijd, dat gij thans wordt genezen 
Van d'ijdlen schijn, die u bedroog. 
't Verschil in zang en kleederdragten, 
Zegt u, dat vlasvink is uw naam, 
Vergeefs zult ge andrer goudgeel wachten; 
Nooit wordt gij tot hun lied bekwaam. 
Heb dank voor 't geen gij mij deed weten, 
Hernam de vlasvink koel van toon, 
Doch weet, mijn hart zal nooit vergeten, 
Dat ik behandeld ben als zoon. 
'k Wil hun die zoo veel zorgs mij wijdden, 
Een kind geheel mijn leven zijn, 
En hen door dankbaarheid verblijden, 
Hoe vreemd ik hun geslacht ook schijn. 
De band waarmeê ze aan zich mij boeiden, 
Waardoor zij daaglijks mijn gemoed 
Tot heilge wederliefde ontgloeiden, 
Spreekt sterker dan de stem van 't bloed. 

Gelijk deze, zoo zijn alle de overigen, met uitzondering dat de versmaten aangenaam afwisselen. De laatste hand is er niet aan gelegd; maar zij zijn los en vloeijend, en liefelijk in geest, en niet anders dan wijs en goed in strekking. Het werkje behoort, naar ons oordeel, tot de fraaiste en nuttigste Nederduitsche boekgeschenken aan het opkomend geslacht, en is allezins waardig als zoodanig door ouders en opvoeders onderscheiden te worden. Wij bevelen deze proeve in hunne aandacht, en wenschen dat de volijverige naverteller haar spoedig door eene tweede proeve doe volgen.

De mest, zijne scheikundige zamenstelling, uitwerking en de wijze om dien te behandelen. Uit het Hoogduitsch van Dr. P.A. Balley vertaald, onder toezigt van eenen landbouwer, voor Nederlanders bewerkt. Te Deventer, bij A. ter Gunne. 1851. In. kl. 8vo. 141 bl. f :-90.

Dit werkje is verdeeld in zeventien Hoofdstukken, aanwijzende de bestanddeelen van den mest, hunne eigenschappen en voornaamste invloeden op den groei der planten en de scheikundige veranderingen van den bodem.

{==332==} {>>pagina-aanduiding<<}
De meeste voedingstoffen voor dier en mensch worden hierbij aangevoerd, en het bewerken van den grond en de wisseling der verbouwing opgegeven.
Het werkje is voor ieder, die het vak van landbouwer meer wetenschappelijk wenscht uit te oefenen, en de groote voordeelen wil leeren kennen en genieten, die de wetenschap aan de kunst verleent, allezins aan te bevelen.
Er is niets van zoo veel belang voor den landbouw dan de mest en de bemesting, en het is te wenschen, dat ook door dit geschrift worde bijgedragen tot waardeering van een middel, dat de vruchtbaarheid schenkt, waar de Natuur die weigert; dat haar verhoogt, waar zij slechts matig aanwezig is; en haar dubbele vruchten doet dragen, waar zij reeds enkelvoudig is geschonken. Rijkdom van den bodem is het gevolg eener wèl overlegde bemesting, en rijkdom van den bodem is een der grootste schatten eens lands.
De vertaling is goed: Germanismen zijn genoegzaam geheel vermeden, dat in een technisch vak nog al moeijelijk is te achten, en op druk, correctie en uitvoering valt geene belangrijke aanmerking te maken; terwijl de prijs dit nuttig werkje voor allen toegankelijk maakt.
l.h.v.




Geschiedenis van ons Vaderland enz. Door G. van Sandwijk. Met 120 houtgravuren. Tweede druk. Te Purmerende, bij J. Schuitemaker. 1850. In kl. 4lo. f 1-:; voor schoolgebruik, bij 12 tallen f :-60.

Prentjes zijn voor de jeugd aangenaam en dragen veel bij om haar het gelezene of gehoorde in 't geheugen te prenten, waartoe ook de rijmpjes onder elk prentje kunnen dienstbaar zijn. De zamenstelling van dit werkje is zeer doelmatig. Wij bevelen 't ook om den inhond aan.
Jammer dat eenigen der gravuren zoo slecht, en ook druk en papier niet beter zijn.


{==333==} {>>pagina-aanduiding<<}

Boekbeschouwing.





Geschiedenis der Waldenzen van den vroegsten tijd tot op het jaar 1850. Door Antoine Monastier, Predikant en inboorling der valleijen. Uit het Fransch vertaald door J. Oudijk van Putten. Met eene Voorrede van N.C. Kist, Hoogleeraar te Leyden. In II Deelen. IIde Deel. Te Rotterdam, bij van der Meer en Verbruggen. 1851. In gr. 8vo. VIII en 452 bl. f 3-60.

Wij hervatten onze aankondiging met weemoed, maar in de vaste overtuiging, dat het geloof de wereld overwint. Er is wel reden toe, dat de vijand van het Christendom het gedrag der Christenen tot een bewijs gebruikt tegen de Christelijke waarheid, althans tegen de kracht en zedelijken invloed van hare belijdenis. Als men deze geschiedenis leest, die vol is van list, haat, wraak, bloeddorst, moord en brandstichting, in het belang der Kerk, en, zoo het heette, tot meerdere eere van God, kan men de vragen niet onderdrukken: waren de vervolgers wel Christenen, en indien zij dit waren, wat was dan hun Christendom?! Die vraag moge Rome beantwoorden. Maar wij leggen eene andere er naast! De vervolgden, die zoo veel leeds en smaads met geduld verdroegen, die gehoond, geslagen, gefolterd, aan den moedwil des soldaats overgegeven, onder den last van namelooze ellende, getroost den dood op het schavot ondergingen, of in verpeste kerkerholen duizend dooden stierven, waren zij niet Christenen? en, zoo ja, welke is dan hunne belijdenis? Als deze laatste vragen zijn beantwoord, behoeft men niet verder te onderzoeken waar de geest des Heeren woont? Bij de afbeelding van merino, in priesterlijk gewaad, doch met een ponjaard in de hand, zeggen wij huiverend: neen, zoo is geen priester des Heeren, maar als wij in de valleijen der Waldenzen nog grooter gruwelen aanschouwen, dan

{==334==} {>>pagina-aanduiding<<}
voor welke die Spaansche onverlaat stierf, roepen wij met afschuw van hunne bedrijvers uit: deze tijgers waren bezoldigden van zonde, hoogmoed en zelfzucht, maar zij stonden niet in de dienst van den God der liefde. En toch is het goed, dat dit werk algemeen gelezen worde. De beweegreden tot die gruwelen is dezelfde gebleven, en de afwezigheid van gelijke gevolgen ligt aan omstandigheden, die hare werken belemmeren; maar zij zullen niet achterwege blijven, zoo ras de omstandigheden hare ontwikkeling begunstigen. Men spreke niet van verlichting! Het woudgedierte moordt bij den nacht, doch de mensch schaamt zich niet in het licht der zon schuldelooze medemenschen om te brengen. Frankrijk heeft nimmer méér bloed vergoten, dan toen het, bij de fijnste beschaving, in de dienst der Kerk stond. Rome vloekt nog immer het Protestantisme, en de vloek kan geen zegen baren. Als hij gepaard kan gaan met de magt, brengt dit schrikbarend huwelijk niet anders voort dan helsche feesten met galgen en raderen versierd en door 't verteerend vuur van brandstapels beschenen. De valleijen van Piemont getuigen er van.
Monastier beschrijft in het Twee-en-twintigste Hoofdstuk hoe de Waldenzen bij de Regering belasterd werden, en hoe hard zij, met onverdiend wantrouwen door haar werden behandeld. Dit echter was maar een voorspel van de groote tragoedie die aanstaande was.
Zij wordt in het volgende Hoofdstuk geopend met het verdrijven der vreedzame dalbewoners uit onderscheidene plaatsen. In het barre wintergetijde moesten bij de tweeduizend getrouwen huis en haard verlaten, maar zij namen hun geloof mede. Men wilde hen digter opeendringen, om hen, als 't gelegen oogenblik kwam, met éénen slag te kunnen verdelgen. Het was eene orthodoxe Romeinsche gedachte: Keizer caligula had reeds tot hetzelfde einde aan het geheele Romeinsche volk slechts éénen hals toegewenscht. Nu hadden de bestookten geene keuze dan tusschen verbanning of de mis. Ontzettend is de beschrijving van de gruwelen in 1655 door het leger des geloofs in de vallei van Lucerna

{==335==} {>>pagina-aanduiding<<}
bedreven. Kannibalenwoede is er slechts kinderspel bij. Alleen vindt de lezer verademing bij den moed en de trouw van eenen janavel, die het geweld wederstaat, de overmagt verschrikt, en den dood der zijnen wil zien, liever dan ongetrouw te worden aan zijn geloof.
De moed met welke de tegenstand werd geleid en de tusschenkomst van Protestantsche Staten verhoedde voor ditmaal nog de algeheele uitvoering van het moordplan: het ongelukkige volk bleef voor latere beproevingen gespaard.
Het volgende Hoofdstuk is een dagboek van leed, misleiding, kwelling, vervolging, en eindelijke barbaarsche uitdrijving. Wij behoeven den Schrijver niet op den voet te volgen. De woede ging nu van twee verschillende punten uit. Men vervolgde de Waldenzen om hunne geloofsbelijdenis, en toen zij poogden zich tegen de verraderlijke aanvallen des gewelds te verdedigen, gaf men hen prijs aan verachting, als rebellen die tegen eene vaderlijke regering zich met de wapens in de vuist verzetteden. Weemoed vervult ons bij het tafereel, dat de Schrijver ophangt van de maatregelen, welke de Hertog, van den Veertienden lodewijk afhankelijk, te werk stelt om de Waldenzen te verdelgen. Hunne uitdrijving en gedwongen wintertogt is eenvoudig maar aanschouwelijk voorgesteld.
Het Vijf-en-twintigste Hoofdstuk overtreft alle de overigen in belangrijkheid. Het bevat een feit, boven hetwelk de geschidenis niets heeft te plaatsen. De terugtogt der tienduizend Grieken onder xenophon kan er niet bij halen; evenmin de aftogt van ney in den Russischen veldtogt. Het is de terugtogt der Waldenzen naar het erf hunner vaderen.
Het geheel beslaat de geschiedenis van drie à vier jaren vol ramp en lijden, maar ook vol zelföpöffering, moed en volharding, en met eene zegenrijke uitkomst bekroond. Het arme volk, uit zijne valleijen, als door eene ontaarde stiefmoeder verstooten, wordt door zijne geloofsgenooten in Zwitserland en elders opgenomen en verzorgd; maar hunkert naar zijne ouderlijke bergen,

{==336==} {>>pagina-aanduiding<<}
en een gedeelte er van vereenigt zich, om, hoe klein in getal, door het vuur heen van twee magtige en bloedgierige vijanden, over rotsen en afgronden naar de vaderlandsche streken terug te dringen, om daar eene woonstede te vinden of een graf.
Dit heldenfeit heeft der Waldenzen naam vereeuwigd, niet zoo zeer om hunne standvastigheid in het geloof, als wel om hunne onbegrensde liefde tot het land hunner geboorte. Immers in Zwitserland, Wurtemberg en elders konden zij ongehinderd hun geloof belijden, veel geruster en veiliger dan dáár, ook bij den meest gunstigen uitslag hunner gewaagde zoo niet roekelooze onderneming. Wij gelooven zelfs, dat hun gedrag nog Christelijker ware geweest, wanneer zij lijdzaam in de vreemdelingschap waren gebleven, en geen bloed, zij 't ook van tegenweer, vergoten hadden, eer de gunst der omstandigheden hun betere kans gaf op den gewenschten afloop van een zoo gewaagden togt. Ook zouden wij dien togt niet gaarne, zoo als monastier 't doet, met de optogt der Israëlieten naar Kanaän vergelijken. Er is onderscheid tusschen de bedeeling van het Oude en Nieuwe Verbond. Wij bewonderen echter hunne vaderlandsliefde en keuren die ook niet af, maar prijzen haar. Zij waren tot hunne onderneming geregtigd, en hun schijnbaaar bovenmenschelijk pogen is door de uitkomst geregtvaardigd. Met ontroering zal de lezer het ongekunsteld verhaal van dien togt volgen. Wij verheugen ons, dat het bangste der jaren nog in het hart van hunne kinderen leeft. Wie in het bezit is van het Kerkelijk Archief zal dit Hoofdstuk kunnen vergelijken met het verhaal, dat de Hoogleeraar kist van den togt mededeelt, en zijne kunstelooze voorstelling van die gebeurtenis. Groote verpligting hebben de vrienden der geschiedenis aan den onvermoeiden Utrechtschen Hoogleeraar royaards, die het nieuwe Archief voor Kerkelijke geschiedenis inzonderheid voor Nederland, dezer dagen geopend heeft met eene doorwrochte bijdrage ‘over de betrekking van Nederland tot de
Waldenzen, gedurende hunne ballingschap na de herroeping van het

{==337==} {>>pagina-aanduiding<<}
Edikt van Nantes’; een stuk, dat ons met dankbaarheid doet denken aan de vaderen, welke de liefde beoefenden jegens broederen, die, gelijk hunne vaderen, eene eeuw vroeger, goed en bloed voor waarheid en vrijheid hadden opgeofferd.
Het Zes-en-twintigste Hoofdstuk beschrijft den toestand en de lotgevallen der Waldenzen in de achttiende eeuw, en gedurende de eerste dagen (jaren) der negentiende. Het zwaar beproefde volk komt tot verademing, maar staat nog immer voor de lagen der vijandige priesterschap bloot, terwijl nieuwe edikten hun lot verbitteren, door de uitzetting der Fransche Waldenzen, aan welke de Fransche ketterhaat zijn wraaklust koelt.
De omwenteling van 1789 verschafte den Waldenzen, onder Fransche heerschappij gebragt, volkomen vrijheid en rust. Wij betreuren met den Schrijver, dat de denkbeelden, in Frankrijk en Duitschland gedurende de achttiende eeuw voortgeplant, ook in de valleijen van Piemont zijn opgenomen.
Een volgend Hoofdstuk behandelt de lotgevallen der valleibewoners van 1814-1846. Wij zien daar aan den eenen kant, dat Rome nimmer iets leert of verleert, en aan den anderen, dat de Sardinische regering zich niet van den invloed der tijden heeft kunnen losmaken. De oude beperking wordt weder ingevoerd, hoewel getemperd door mildere bepalingen, die echter nog altijd den stempel dragen van bekrompen onverdraagzaamheid. Met genoegen zien wij de Waldenzen, onder de bescherming van hooge Magten en invloedrijke personen, met zege bekroond, hunne kranken verzorgd, en het schoolonderwijs op breeder schaal geregeld. Voortlezende, is het ons, of wij na langdurige stormen en onweders de verkwikkende zon vrolijk zien doorbreken, en onder het lommer van hoog geboomte de verkwikking der rust met al hare verrassing genieten.
Het laatste Hoofdstuk bevat de ontknooping van dit indrukwekkende, bloedige drama, dat zich oplost in 't genot van vrijheid en vrede: het behandelt de émancipatie der Waldenzen in het burgerlijke en in het Staat-
{==338==} {>>pagina-aanduiding<<}
kundige. Men heeft dat Hoofdstuk te danken aan de bijzondere bemoeijingen van den Heer oudijk van putten, die vrij wat meer dan een gewoon vertaler is. Als vertolker achten wij hem meer gelijk aan den begaafden ontslapen Leeraar le roy, en den vertaler van macaulay. Niet, dat hij-zelf er een slot heeft bijgevoegd: - hij heeft iets beters gedaan. Dewijl de ontknooping in het oorspronkelijke niet werd gevonden, heeft hij den Schrijver uitgenoodigd om zijne geschiedenis tot 1850 voort te zetten. Aan dien wensch heeft monastier voldaan, en dit Hoofdstuk is de vertaling van het toegezonden handschrift.
Nadat karel albert, beter berekend om vredepalmen dan om krijgslauwrieren te planten, bij eene plegtigheid, welke de valleibewoners met angst vervulde, van zijne welwillendheid ondubbelzinnige bewijzen gegeven had, werd door hoog aanzienlijke mannen, waaronder de Markies d'azeglio, met nadruk aangedrongen op de gelijkstelling der zoo lang onderdrukte, zelfs niet als burgers, maar nog minder dan prolétaires geachte Waldenzen; en hoezeer, volgens de Constitutie van 8 Februarij 1848, ‘de Katholieke Apostolische Roomsche Godsdienst toen de heerschende was, en de overige godsdiensten slechts geduld werden in overeenstemming met de wetten’, werd op den 17 Februarij het dekreet van burgerlijke emancipatie uitgevaardigd.
Groot was de blijdschap der dalbewoners; zij betuigden den vrijzinnigen Koning dankbaar hunne hulde. Wij zullen, tot eene proeve van den zuiveren, smaakvollen, historischen stijl des Schrijvers, zijn verhaal opnemen.
‘Den 27sten Februarij waren deputatiën uit alle grootere en kleinere gemeenten des rijks naar Turyn opontboden, om den Koning den dank des volks toe te brengen voor zijne jongste liberale besluiten, en tevens om deel te nemen aan een algemeen feest, waarmede het in werking komen van het nieuwe Constitutionele stelsel van regering voor Piemont stond gevierd te worden. Zeshonderd Waldenzen en tien hunner leeraars waren ook opgegaan, om te dezer gelegenheid de bevol-
{==339==} {>>pagina-aanduiding<<}
king der drie valleijen te vertegenwoordigen. Van den oogenblik hunner aankomst op het veld van mars, alwaar de vereenigingsplaats was voor de onderscheidene gezelschappen, vreemdelingen, en waar de voorbereidselen tot het volksfeest gemaakt werden, tot aan den tijd dat de trein in beweging geraakte, hetwelk eenige uren later het geval werd, waren onze eenvoudige, eerlijke berglieden, die in hun geheele voorkomen slechts het landelijke, boersche vertoonden, de voorwerpen van de algemeene belangstelling en hulde. De eerste vriendelijke groete en de eerste regt hartelijke, broederlijke verwelkoming ontvingen zij van een troep opgewondenen, die zij ontmoetten toen zij in den omtrek der stad waren aangekomen, en die, terwijl zij geheel en al de oude vooroordeelen schenen vergeten te hebben, zoodra zij onze bergbewoners in het oog kregen, luid en vrolijk riepen: ‘leven onze broeders, de Waldenzen!’
Het lot had de volgorde beslist, volgens welke de verschillende, deputatiën in den optogt plaats moesten nemen. Maar met eene niet genoeg te roemen welwillendheid jegens de Waldenzen, had het besturend Committé, waarvan de waardige Markies roberto d'azeglio voorzitter was, met algemeen goedvinden bepaald, dat de Waldenzen aan het hoofd zouden gesteld worden der corporatiën van de hoofdstad. ‘Zij zijn lang genoeg de laatsten geweest,’ riep men uit, ‘dat zij nu ten minste eens de eersten zijn!’ en terwijl de overige deputatiën de plaats gingen innemen, die het lot haar aangewezen had, deden zij allen, wanneer zij de Waldenzen digt voorbijtrokken, - die zij dadelijk herkenden aan het opschrift, dat met zilveren letters prijkte op hunne groote banier van blaauw fluweel: ‘de dankbare Waldenzen aan karel albert!’ - de lucht weêrgalmen van het levendigst vrengdegejuich: ‘Leven onze broeders, de Waldenzen! Leve onze broederschap! Leve de émancipatie!’ De Genuezen toonden in het bijzonder hunne belangstelling, door het zenden van eene Commissie uit hun midden, om de Waldenzen geluk te wenschen. En toen nu de Waldenzen zelven zich in beweging stelden,

{==340==} {>>pagina-aanduiding<<}
om zich in de hun aangewezen volgorde in den trein te begeven, en zij daarbij tusschen de deputatie der studenten en die der handelaars moesten doorgaan, werden hun van alle kanten de handen gereikt, en men sloeg in vervoering de valleibewoners de armen om den hals, terwijl de lucht op nieuw daverde van het vreugdegejuich, en er kreten werden aangeheven, die tot dus verre in Turyn ongehoord waren; ‘Leve de vrijheid van Godsdienst! Leve de vrijheid van geweten!’ en meer dergelijken. Ook was de gansche togt door de hoofdstraten, die ruim vier uren duurde, aan een onafgebroken oogst gelijk van bewijzen van deelneming en broederschap, zoo van de zijde der digt zamengedrongen volksmenigte, die aan weêrszijden den weg bezette, als van den kant der toeschouwers van beiderlei sekse, waarmede de ramen en de balkons, - rijk met vlaggen en tapijten versierd, - bezet waren. Voornamelijk werden die gelukwenschingen en die vriendelijke belangstelling ondervonden, in de straten, die door den hoogeren burgerstand en de zoo te noemen fatsoenlijke klasse bewoond werden. ‘Ik heb gezien,’ zoo berigt een predikant, die op de plaaats tegenwoordig was, ‘dat zelfs priesters hunne hoeden hoog in de lucht wierpen, toen wij voorbijtrokken, terwijl zij uit al hunne magt riepen: “Leven onze broeders de Waldenzen!” Anderen zag ik door de menigte heendringen, en sommigen der onzen met geestvervoering aan het hart drukken.’ Hoezeer waren de tijden veranderd! Eertijds had men óók Waldenzen door de straten der hoofdstad zien trekken, maar toen waren zij daar als martelaren hunner getrouwheid aan het Evangelie, en gebonden werden zij voortgeleid door de gendarmerie; en de priesters, die hen vergezelden, daar men hen naar de strafplaats voerde, kwelden hen onophoudelijk met hunne aanzoeken om over te gaan tot de belijdenis van Rome: en zoo
doende maakten zij een wreed misbruik van het regt des sterken, volgens hetwelk de arme Waldenzen aan den overmoed hunner vijanden waren prijs gegeven; en thans begroetten de opvolgers dier priesters, de afstammelin-
{==341==} {>>pagina-aanduiding<<}
gen van die martelaren als broeders, en juichten zij in hunne émancipatie! Aangekomen op hetzelfde slotplein, waar eenmaal de verbitterde en verblinde menigte op het gezigt van den veroordeelde het wraakgeschreeuw liet hooren: ‘Dood aan den ketter!’ werden nu de Waldenzen van 1848 welkom geheeten door eene bevolking die vriendelijk, die broederlijk gestemd was, en hun klonk het geroep tegen: ‘Leven de Waldenzen, onze broeders!’ Aan het einde van dat plein verbeidden hen de Koning, de Koningin, de Koninklijke familie, de hooge Staatsbeambten en het geheele Hof. En daar zij te dieper met dankbaarheid voor hun' grootmoedigen Souverein vervuld moesten wezen, die hun de weldaad der émancipatie geschonken had, daar de plaats waar zij nu hunne hulde kwamen brengen, te voren het schavot of den brandstapel hunner voorouders had gedragen, en getuige hunner gruwzame folteringen was geweest, deden zij met eene bewogene maar doordringende stem hunne juichtoonen hooren, ter eere van karel albert, ‘den Koning der émancipatie!’
Het is waar deze émancipatie was nog geene vormelijke gelijkstelling van de godsdienst der Waldenzen met die der Katholieken; maar feitelijk bestaat zij door de vergunning om te Turyn eene Kerk te mogen bouwen. Geld geeft de regering niet; dit zal de broederliefde wel verschaffen. Met genoegen lezen wij wekelijks in de Kerkelijke Courant van de ruime bijdragen in Kerkkollekten Nederland is nog niet vergeten, dat zijne vaderen tonnen gouds voor dit arme volk der verdrukking hebben verzameld. Alleen de kollekte van November 1687 had de som van f 233,349 17 st. 8 p. opgebragt. Men vergelijke wat Professor rooyaards in het vroeger aangehaalde stuk mededeelt: In het jaar 1655 werden te Amsterdam gekollekteerd in de Nederduitsche Gereformeerde Kerken f 45,000, - in de Waalsche f 9000, in de Doopsgezinde f 2,000, - in de Luthersche Kerken f 10,000. Wat dus nu de broederliefde doet, is de voltooijing van het werk der vaderen, toen met sidderende, nu met blijmoedige harten volbragt.

{==342==} {>>pagina-aanduiding<<}

Uit de Bijlagen achter dit werk gevoegd, heeft de Vertaler eene keuze gedaan, terwijl hij er nieuwe, uit henderson overgenomen, heeft bijgevoegd. Zij verdienen allen hare plaats.
Wij nemen een vriendelijk afscheid van dit uitmuntend werk, dat wel verdient algemeen gelezen te worden, en een sieraad ook van onze letterkunde is. De bezitteren van het werk van martinet zullen wèl doen met deze geschiedenis er nevens te plaatsen; want zij vullen elkander aan; monastier voltooit wat martinet onvolledig heeft gelaten.
Wij wenschen den geémancipeerden dalbewoners toe, dat hunne maatschappelijke vrijheid hen niet doe verflaauwen in den ijver der geloofs, en - dat hunne émancipatie niet in den draaikolk der reactie bedolven worde.

h.
j.h.s.

Beknopte geschiedenis der Kerkhervorming, een lees- en leerboekje voor Protestantsche huisgezinnen, Catechisatiën en Zondagscholen. Te Amsterdam, bij C.L. Brinkman. 1851. In kl. 8vo. 176 bl. f :-40; 25 ex. f 8-:

Onder de lees- en leerboeken, die tegenwoordig het licht zien en elkander schier verdringen, is dit een parel van kostbare waarde. Men vindt er in een kort bestek meer zaken, dan in menig zwaar boekdeel. Beiden het onderwerp en de behandeling zijn belangrijk. Het werkje is beknopt, levendig, kernachtig, tevens aanschouwelijk en duidelijk; zietdaar zijne hoofdëigenschappen en te gelijk zijne verdienste.
De Inleiding maakt den lezer bekend met de onkunde van de geestelijkheid en het volk in de middeleeuwen, met de verbastering der Christelijke leer, bepaaldelijk omtrent de vergeving der zonden en de Sacramenten, en met den lagen trap op welken de openbare godsdienst stond, en hoe het bijgeloof het verstand beheerschte en de zeden deed verbasteren. Niet, dat de Schrijver al-
{==343==} {>>pagina-aanduiding<<}
gemeene stellingen opgeeft, maar hij kleedt zijne voorstelling in historische bijzonderheden en voorbeelden, hetwelk niet alleen nuttig is, maar ook de lezing aantrekkelijk maakt; terwijl, bovendien, de feiten minder dan redeneringen aan tegenspraak blootstaan. De beschouwing van der geestelijken heerschzucht en misbruik van magt en aangematigd gezag, is kort, maar genoegzaam. Als de priester zich-zelven de magt van boven toeëigent, baadt hij zich in den wierook van 't zelfbehagen en kruisigt de waarheid. Dat deden de Joodsche priesters, en de Christelijke zouden het zelfde gedaan hebben, als de levende christus in persoon ware verschenen, om tegen de menschelijke goden te getuigen; althans zijnen belijders, die er tegen protesteerden, bleef geen ander uitzigt dan op houtmijt of strop, of somtijds op den kus van een beeld der Moedermaagd, dat den onhandelbaren ketter in de gruwzame omhelzing doorboorde.
De pogingen tot hervorming der Kerk vóór de zestiende eeuw worden geschetst. Men kan hier geen volledig uitgewerkt stuk verwachten. Evenwel zou, naar ons inzien, de Schrijver beter hebben gedaan, wanneer hij de oppositie tegen de Kerk als een groot geheel had opgevat. Zoo als 't doorgaans geschiedt, stelt hij het Protestantisme der zestiende eeuw te verbrokkeld voor, en daardoor komt ook niet genoeg de kracht uit van het verzet tegen dwaling en onzedelijkheid. Vlugtig handelt de Schrijver over hetgeen de Kerk-zelve beproefde tot hare hervorming. Hoe zeer de oorsprong der Waldenzen in het duister schuilt, kunnen wij ons toch niet volstrekt met den Schrijver vereenigen, als hij hun petrus waldus tot stamvader geeft: - deze sloot zich bij hen aan en vermeerderde door woord en bedrijf hun getal; dit is alles. Maar hij geeft een goed overzigt van het hervormingsbedrijf van wikleff, huss, en johannes wessel, en stipt ook eenige bijzonderheden aan, door welke de Hervorming mede werd voorbereid, waartoe hij vooral betrekt de herleving van de studie der letteren. Het bevreemdt ons, dat hij savonarola, den profeet en mar-
{==344==} {>>pagina-aanduiding<<}
telaar van Florence, geheel met stilzwijgen voorbijgaat, en niet met een enkel woord heeft aangevoerd, dat de beoefening der letteren op zich-zelve onvoldoende was om de Kerk te hervormen; zoo als dat aan de Italianen is gebleken. Immers evenmin kon de Hervorming van de school uitgaan, als het Christendom zelf er uit gekomen was. Christus is het leven, en de waarheid is zijn levendmakende geest. De studie der letteren deed niets anders dan lantaarnen ontsteken langs den weg, dien de Hervorming had te betreden.
In dertien paragrafen wordt de geschiedenis van de Hervorming in Duitschland afgehandeld. Het is den auteur bijzonder gelukt met korte, maar fiksche trekken, die de hand eens meesters verraden, een wèl afgerond geheel te leveren. Wij leeren luther kennen en worden op de hoogte gebragt, om zijn reuzenwerk te overzien, te begrijpen en te beoordeelen. Wij hebben uitvoerige werken gelezen, die zoo vele zaken niet behelzen, als de Schrijver hier in zestig bladzijden mededeelt.
Met dezelfde keurigheid en bondigheid wordt de geschiedenis der Hervorming in Zwitserland beschreven, het beeld van zwingli geteekend, en de werkzaamheid van kalvijn geschetst.
In een volgend Hoofdstuk wordt de voortgang der Hervorming in andere landen van Europa kortelijk aangewezen; te beginnen met de Noordsche Koningrijken, alwaar de Saksische rigting de overhand kreeg. Minder juist worden hier, gelijk door de meeste Schrijvers, de beide hoofdrigtingen der Hervorming, de Duitsche en de Zwitsersche Hervorming genoemd. Immers die landen werden niet hervormd, maar de godsdienst werd er tot haar oorspronkelijk wezen en Christelijke vormen terug gebragt. Vervolgens schetst hij de werking van de Hervorming, volgende de rigting van zwingli en kalvijn in Frankrijk, in sommige Duitsche gewesten aan de boorden van den Rijn, en in Brittanje, en eenigzius uitvoeriger in ons Vaderland.
Daarbij voegt de Schrijver nog eene korte geschiedenis van het Protestantisme, werpt een blik op den dertig-
{==345==} {>>pagina-aanduiding<<}
jarigen oorlog, en besluit met een algemeen woord over den inwendigen toestand van de Protestantsche gemeente in en buiten ons Vaderland.
Wij durven dit lees- en leerboek in elk gezin aanbevelen. Het is een gepast geschenk, dat Leeraars hunne kweekelingen mogen in handen geven, en dat zijne waarde blijft behouden, ook als men den kinderlijken leeftijd verre achter zich heeft. De lezing zal het gemoed niet met verbittering of haat vervullen, maar met dankbaarheid jegens Hem, die het licht gebood te schijnen in de duisternis, en met eerbied voor die mannen, welke hunne rust, hun goed en hun bloed hebben opgeofferd, om de waarheid, die in christus is, als een ouderlijken erfschat aan hunne kinderen achter te laten.





Bijdragen ter bevordering van het Christelijk leven. Verzameld door M.A. Amshoff en W. Muurling. Ten voordeele van armen en verwaarloosden. Jaargang 1851. Eerste en Tweede Stukje. Te Groningen, bij M. Smit. 1851. In kl. 8vo. 122 bl. f :-80.

Deze bijdragen houden den roem staande, dien zij met regt hebben verworven. De onderscheidene stukjes, in dezen Jaargang opgenomen, zijn van verschillende waarde, doch geen enkel er van is misplaatst. De Heer th. adriani hoen stelt jezus voor als de waarheid. Regt lief is het verhaal, getiteld: ‘Geloof, Hoop en Liefde.’ De voorstelling van: ‘Ons huis’, door van der zwaag, is levendig en onderhoudend. De ‘Christelijke stemmen uit de diepte’ verdienen diep in het hart door te dringen, en de vier gedichtjes van emanuel gabel zijn sieraden van het eerste stukje.
De Heer amshoff opent het tweede met: de viering van het Heilig Avondmaal, uit het dagboek van eenen predikant. Wèl hartelijk is de toon, waarin die dienaar van christus zijne levensërvaring en opmerkingen uitspreekt; - zij zijn overwaardig door allen, die hetzelfde ambt bekleeden, behartigd te worden. Het slot der geschiedenis

{==346==} {>>pagina-aanduiding<<}
van de vereeuwigde sara martin, door denzelfden mededeeld, is schoon van eenvoud, gelijk de vrouw-zelve was, die er beschreven wordt. Het gesprek over de vergenoegdheid, door muurling, moge het nut stichten, waartoe het de bouwstoffen bevat! De gedachten van goudschaal, met welke deze Jaargang gesloten wordt, verdienen het predikaat van Christelijk.
Wij bevelen elk deze wèlgeschrevene, leerzame, onderhoudende Bijdragen welmeenend aan.




Geschiedenis van Engeland, sedert de troonsbestijging van Jakobus II, door Thomas Babington Macaulay. Naar het Engelsch, met Aanteekeningen. IIde Deel. Te 's Gravenhage, bij H.C. Susan, CHz. 1851. In gr. 8vo. 429 bl. f 4-50.

Met vreugde begroeten wij ook dit Tweede Deel in zijn Nederlandsch gewaad. De lezing er van heeft ons uren vol aangename leering en genot geschonken. Als het berigt in een onzer Maandschriften niet uit de lucht is gegrepen, zal de Schrijver de voortzetting van zijn werk eenigen tijd laten rusten, om zich te wijden aan het bestuderen van nieuwe bronnen, uit het tijdvak van den Derden willem, die hem in 's Gravenhage geopend zijn. Dit uitstel zal winst opleveren. De geschiedenis zoo als macaulay haar schrijft vordert tijd; wij oefenen gaarne geduld en waardeeren 't hoog die van Engeland uit zulk eene pen te ontvangen. Griekenland heeft in verscheidene eeuwen maar één herodotus, één thucydides voortgebragt; terwijl 't wijsgeeren en redenaars in menigte bezat. Het getuigt ook van het naauwgezet geweten des Auteurs, dat hij den spoed, die tegenwoordig boven alles geldt, opöffert, om, voor zoo veel sterfelijke vingeren dit vermogen, een welvoltooid en volkomen werk te geven.
Macaulay is eenig. Men zou jegens anderen misschien onregtvaardig zijn, door die met hem te willen vergelijken. Verzamelt hij zijne bronnen; hij staat daar als een

{==347==} {>>pagina-aanduiding<<}
berg, die de dampen, welke de lucht hem aanvoert, ontvangt en opneemt en ze, niet veranderd maar gezuiverd, in breede stroomen aan het aardrijk wedergeeft. Hij heeft werkelijk Engelands geschiedenis in zich opgenomen, is in het hart harer personen, in de diepte van hunne toestanden gedrongen, en zoekt niet naar de beginselen der bedrijven en gebeurtenissen, maar ziet die voor zich, en verhaalt eenvoudig wat zijne oogen aanschouwen: zijn heldere blik kaatst de waarheid terug. Macaulay heeft partij gekozen; niet omdat hij een partijman is, maar omdat hij de waarheid gevonden heeft. Wel komt het steeds uit, dat hij tot de Wighs behoort, maar dit maakt hem niet onregtvaardig tegen de Torys; immers zoo ver als wij met de lezing van zijn werk gevorderd zijn.
De historie begint met den laatsten der stuarts, in mannelijke linie, die in ballingschap zijn leven eindigde, als ware hij door het noodlot gedoemd, om zelf de eindpaal te stellen van een ongelukkig geslacht, welks rampen en ondeugden hij den tijd kreeg te overdenken en gelegenheid om het einde er van te gevoelen. Klom hij op tot zijne vaderen in het zesde geslacht, dan stuitte zijn oog op alexander stuart, die, in het begin der vijftiende eeuw, malcolm drunomond, den broeder van de Engelsche Koningin vermoordde, en met isabella, de weduwe des vermoorden, in het huwelijk trad. Zietdaar den eersten schakel eener lange reeks van gruwelen, die een geheel geslacht van Vorsten ontëerd hebben. De broeder van Koning robert, de Hertog van Albanië, wierp robert rothsay, des Konings zoon, zijn eigen neef, in eene gevangenis en liet hem hongeren, dat hij zich 't vleesch van het ligchaam knaagde. Jakob de Eerste, broeder van rothsay, deed uit wraak alle de zonen des moordenaars ombrengen, en vond zelf uit getergde wederwraak den dood in zestien wonden. Onmenschelijk was de vergelding in welke de Koningin eene onvrouwelijke voldoening zocht. De Tweede jakob liet zijne beide neven, de douglassen, onthoofden, en stierf zelf een gewelddadigen dood. Zijn zoon jakob

{==348==} {>>pagina-aanduiding<<}
de Derde werd, na zich het leven door familietwisten, zelfs met zijn eigen zoon, verbitterd te hebben, verraderlijk vermoord. Zijn opvolger jakob de Vierde voelde de doornen in zijn onregtmatig verworven kroon, en jakob de Vijfde viel van verdriet in razernij, en stierf acht dagen na de geboorte van maria, die later op het schavot van een wulpsch en rampzalig leven scheidde. Haar kleinzoon karel zat op den troon, naar welken hare ijdelheid had uitgezien, en eindigde zijn roemloos leven even als zijne grootmoeder.
Niet dan met schroom wagen wij ons aan de aankondiging van dit werk. Het is te groot om lof te behoeven, en wij gevoelen ons te groot om naar gebreken te zoeken, die mogelijk alleen bestaan in de oogen der kritiek. Wij zullen ons daarom tot de nederige en zedige taak van referéren bepalen.
Het Tweede Deel begint aan het sterfbed van een loszinnigen Koning, een goedhartigen ligtmis, die de beleefdheid zelfs zoo verre drijft, dat hij zijnen hovelingen verschooning vraagt, wijl hij zoo lang ligt te sterven. Dit kind der wereld, beladen met ongeregtigheid, werd stervend in de gemeenschap der Moederkerk binnengesmokkeld. De Schrijver stelt dit tooneel voor zoo als hij gewoon is te schilderen, en wijst de bronnen aan uit welke hij de bijzonderheden heeft geput, die de geloofwaardigheid van zijn verhaal boven alle onzekerheid verheffen; zonder dat zou onze twijfel misschien niet zijn verwonnen geworden. Het mondelinge verhaal van zijnen opvolger heeft voor ons geen genoegzaam gezag. Waarom wachtte karel zijn sterfuur af, om iets te doen dat geheim moest blijven? Ook is het onverklaarbaar, waarom de Roomsche Kerk, die toch met zijne genegenheid voor haar bekend moest zijn, niet gezorgd heeft, dat hij vroeger in haren schoot wierde opgenomen. Zij kan immers het geweten door dispensatiën geruststellen. Karel was ligtzinnig, en ligtzinnige Vorsten zijn de gehoorzaamste zonen der Kerk. Wat er nu van het gebeurde zij; de zaak is bij ons nog niet geheel in het reine.

{==349==} {>>pagina-aanduiding<<}

Jakob volgt karel op en laat zich in den geheimen raad tamelijk onvoorzigtig uit, waarover hij later spijt gevoelt, wijl het openbaar wordt wat hij gesproken heeft. Afzigtelijk maar sprekend gelijkende is het portret van den boozen haman; wij meenen jeffreys. Deze mensch was eenen meester waardig, die zijne regering begon met als een slaaf voor den hooghartigen lodewijk te kruipen, en hem zijn goud af te bedelen, om Engelands vrijheden te kunnen vertrappen, despoot te zijn, en zijn volk in de Roomsche Kerk terug te brengen. Met een wijsgeerigen blik dringt de Schrijver in het gemoed van jakobus, en ontsluijert de geheime drijfveeren van zijne bedoelingen en daden. Dit geeft den lezer ook den sléutel van zijne houding en gedrag bij de krooning.
Voor den dwang, door de onverbiddelijke noodzakelijkheid hem opgelegd, stelde hij zich schadeloos, door met bittere woede te vervolgen en te straffen wie vroeger hem gekweld hadden, en daar het eenen tiran nimmer aan handlangers ontbreekt, vond hij regtbanken, die, op zijn wenk, geeselroeden en stroppen vaardig hielden. De mishandelingen den valschen getuige oates en zijnen handlanger aangedaan, zijn gruwzaam, hoewel niet onverdiend; maar het regtsgeding tegen den regtschapen baxter is beueden alle peil van verachtelijkheid.
Zijnen haat tegen het Protestantismus gaf hij het eerst lucht in Schotland. Toen hij als prins zich uit Londen naar Schotland moest verwijderen, en zoo hoog opgaf van verdraagzaamheid, deed hij reeds zien, wat men van hem te wachten had, als hij eens de kroon zou dragen. Een gevangene, spreul geheeten, werd voor eene regtbank gebragt, waarin hij als voorzitter was gezeten. ‘Zoudt gij den Koning willen dooden?’ vroeg de Hertog van vork op schamperen toon den gevangene. De beschuldigde rigtte zich tot den kanselier, om den Roomschen prins niet te kwetsen, en zeide: ‘Mylord, ik dank God, dat ik geen Pausgezinde ben. Ik verfoei en heb een gruwel van al die Jezuïtische, bloeddorstige en moordzuchtige grondbeginselen; noch mijne ouders, noch de leeraars, die ik in mijn leven ooit gehoord heb, hebben

{==350==} {>>pagina-aanduiding<<}
mij iets dergelijks geleerd.’ De ongelukkige werd tot de foltering van de dwanglaars veroordeeld. De regters en de meeste edellieden, die tegenwoordig waren, verwijderden zich; alleen de Hertog bleef en verlustigde zich in het pijnigen van zijn slagtoffer. ‘Hij bleef’ - zegt de Engelsche Bisschop burnes - ‘den ganschen tijd met de grootste onverschilligheid toezien, en met eene aandacht, alsof hij hier getuige geweest was van de eene of andere belangrijke proefneming.’
Als Koning wilde de wreedaard moorden krachtens de wet, en deed door zijne handlangers in het Schotsch Parlement de bepaling doorgaan, ‘dat elk, die in een conventikel, binnen in een gebouw predikte, of die, hetzij als prediker, of als toehoorder, een conventikel in de open lucht bijwoonde, met den dood en met verbeurdverklaring van zijn vermogen gestraft zou worden.’
Het tijdperk des bloeds in Schotland wordt getrouw, doch als men leest wat bij anderen geboekt staat, met groote matiging beschreven. Macaulay vergenoegt zich met slechts uit een tijdverloop van veertien dagen voorbeelden bij te brengen. Wel mag hij zeggen: ‘Aldus werd Schotland geregeerd door den Vorst, dien onwetende menschen als een vriend van godsdienstijver hebben geschilderd; wiens noodlot het geweest zou zijn, dat hij slechts te wijs en te goed was voor het tijdperk waarin hij leefde. Ja, de wetten, die hem de bevoegdheid gaven aldus te regeren, waren in zijn oog zelfs van lakenswaardige mildheid.’
De meer vriendelijke betrekking tusschen den Koning en de Kwakers wordt in het licht gesteld, ofschoon de smet op den beroemden william penn, den stichter van Pensylvanië, geworpen, ons ten minsten twijfelachtig voorkomt. Wij kunnen zeer goed begrijpen, dat deze karakterbeschouwing veel en scherpe tegenspraak heeft uitgelokt. Het zou een vlek op het werk van den Schrijver zijn, indien hij zich niet tegen de aantijgingen van w.e. forster wist te verdedigen. Het is ons niet denkbaar, dat kwade trouw ooit zijne pen zou hebben bestuurd. Misschien heeft gelijkheid van naam

{==351==} {>>pagina-aanduiding<<}
hem misleid. Zoo veel is zeker, dat wij uit hedachtzaamheid, geenszins uit vooringenomenheid met den Schrijver, ons oordeel opschorten, overtuigd als wij zijn, dat de onfeilbaarheid geenen mensch gegeven is.
De handelingen van het Parlement, door jakorus zijns ondanks bijeengeroepen, maar dat voor zijne oppermagt hoog en vloog op zijne wenken, eindigen dit Hoofdstuk.
Het Vijfde Hoofdstuk behandelt de geschiedenis van den opstand in het westen van Engeland; het onbezonnen voorspel van den val der Dynastie van den huize stuart.
De schilderij der uitgewekenen, die nu ten tooneele treden, staat in levendige kleuren voor ons. Zij bevat een beeldengroep, van welken wij de oogen met weerzin afwenden. Wij bewonderen de kieschheid, waarmede macaulay zedelijke wangedrochten naar waarheid voorstelt, en toch den aanschouwer walging bespaart. Het komt ons voor, dat de regering van jakobus in den weg van Hooger Bestuur een middel van zuivering is geweest, dat Engeland gereinigd heeft van het bederf door eene vroegere regering over het land uitgestort, en het volk voor beteren tijd en een krachtvoller toestand heeft voorbereid. Gunstig staken bij de Engelsche de Schotsche uitgewekenen af, maar daarom is het ook gemakkelijk te berekenen, welke uitkomst de vereeniging van zulke vreemdsoortige bestanddeelen moest hebben. Wij zagen, zoo als de Schrijver 't verhaalt, reeds in de eerst genomen maatregelen, de voorbeschiktheid tot het mislukken der onderneming. - Zoo kwam het ook uit. De edele argyle werd er het slagtoffer van. Zijn dood was grooter dan de zwakheid waarmede hij zich in den maalstroom had laten werpen. Wij willen onze lezers het tafereel voorhouden van zijn laatste oogenblikken.
‘Hij werd eerst, de Hoogstraat af [in Edinburg], naar het raadhuis gebragt, waar hij den korten tijd zou doorbrengen, die nog vóór de ter dood brenging moest verstrijken. Gedurende dien tijd vroeg hij om pen en inkt en schreef hij aan zijne vrouw: “Dierbare, God is onver-
{==352==} {>>pagina-aanduiding<<}
anderlijk. Voor mij is Hij altijd goed en genadig geweest; en geene plaats verandert dit. Vergeef mij alle mijne feilen, en zoek nu uwe troost in Hem, in wien alleen ware troost te vinden is. De Heer zij met u, zegene en sterke u, mijne geliefde. Vaarwel.”
Het was nu tijd het raadhuis te verlaten. De geestelijken, die den gevangene vergezelden, waren niet van zijne belijdenis; maar hij hoorde hen met beleefdheid aan, en vermaande hen, hunne kudde tegen zoodanige leeringen te waarschuwen, als door alle Protestantsche Kerken worden afgekeurd. Hij besteeg het schavot, waar de ruwe, oude guillotine van Schotland, de jonkvrouw genaamd, hem wachtte, en wendde zich tot het volk in eene rede, met den eigenaardigen spreektrant zijner sekte doormengd, doch te gelijk den geest van opregte vroomheid ademende. Aan zijne vijanden, zeide hij, schonk hij vergiffenis, gelijk hij hoopte dat hem zou gedaan worden. Slechts eene enkele bittere uitdrukking ontsnapte hem. Een der hem verzellende geestelijken van de bisschoppelijke kerk trad aan den rand van het schavot en riep met luider stem: “Mylord sterft als protestant.” - “Ja,” zeide de Graaf, insgelijks voorwaarts tredende, “en niet slechts als Protestant, maar met innigen haat bezield tegen papisme, prelatuur en tegen alle bijgeloof.” Hij omhelsde daarop zijne vrienden en overhandigde hun eenige gedachtenisteekenen voor zijne vrouw en kinderen; vervolgens knielde hij neder, legde zijn hoofd op het blok, bad gedurende eenige oogenblikken en gaf den scherpregter het teeken. Zijn hoofd werd op den top van het Tolbooth [de stads gevangenis] ten toon gesteld.’
De invasie van den ongelukkigen monmouth, een speelkind van den weelderigen karel, bereidde eene sterkere worsteling, maar de uitslag was niet beter dan die der Schotsche onderneming. Macaulay heeft den zin der Wighpartij goed begrepen en ontwikkeld. Daaruit alleen is het ook te verklaren, dat geen man van rang of aanzien zich onder de banieren schaarde eens avonturiers, die voor overweldiger speelde, en de rust en

{==353==} {>>pagina-aanduiding<<}
het geluk van een geheel volk op het spel zette, om eene kroon te winnen, die hem toch, al gelukte zijn aanslag, door eene krachtige hand zou worden betwist. Immers de oogen der Wighs waren reeds gevestigd op des Konings dochter en op haren doorluchtigen gemaal, die, èn als beschermer van het gezuiverd geloof, en als bestrijder van lodewijks overmoed zich deed gelden. Een telg van Oranje kon het Protestantisme niet verraden, de vrijheid niet vernietigen; dat wist ieder toenmaals gelijk wij nog heden 't weten, en vertrouwen, dat ook onze kinderen en kindskinderen 't zullen weten en als eene blijvende waarheid zullen voortplanten.
Het verhaal van de onbedachtzame worsteling en het treurig, maar niet onverdiend of onverwacht uitëinde van monmouth is een meesterstuk. In het oog vallend is het verschil van karakter, tusschen den verweekten Engelschen prins en den Schotschen edelman. Hoe monmouth zich verlagen kon zoo als hij 't gedaan heeft, zou onbegrijpelijk zijn, indien 't niet bekend ware, dat de dierlijke gehechtheid aan het leven in staat is de laatste vonk van geestkracht uit te blusschen.
Monmouth's teregtstelling wekte de deelneming des volks op en geeft macaulay aanleiding het volk (plebs) tegen de algemeene blaam van wuftheid te verdedigen. Hij roemt deszelfs standvastigheid in trouw aan personen, bij voorbeeld, aan swift en aan de gemalin van george den Vierde, tegenover de veranderlijkheid van zin bij de hoogere standen en Staatslieden. Wij laten daar, wat hij zegt van het gedrag dergenen, die in 1817 karolina van Brunswijk verdedigden om george III te hehagen, en in 1820 haar verguisden om zich te verkwikken in de stralen der hofgunst, onder de regering van haren verbolgen gemaal; maar hetgeen hij vroeger heeft aangevoerd als eene reden waarom de hoogere standen aan monmouth - dien zij vroeger als lieveling zijns vaders het hof hadden gemaakt - geenen bijval schonken, toen hij, als troonverweldiger - wel tegen een tiran dien zij haatteden, maar toch geheel in zijn belang dat niet hun belang was - met de wapens in de hand

{==354==} {>>pagina-aanduiding<<}
in Engeland binnendrong, ontneemt op deze plaats, zoo twij nidt mis zien, de vergelijking alle hare kracht.
Ontzettende gruweltooneelen worden er geopend, doch de geschiedschrijver mag er geene gordijn voor gedoogen: getrouw als de daguerreotype geeft hij de waarheid, en schrijft geen lofrede op de zonde. - Het moorden, pijnigen en afpersen wend bestuurd door twee monsters: kirke en jeffreys, in welke de booze geest voer van hunnen Koning, die hard was als marmer, wreed als de tijger, en zwijmeldronken van wreugd over den dood dergenen die hij haatte. Verfoeijelijk was ook het gedrag der Koningin en van hare hofdames in dit bloedig tijdsgewricht. Terwijl haar gemaal in bloed zwelgde, perstte zij de rampzaligen hun goud af. Een kille huivering is ons bij de lezing door de leden gevaren. Jakobus echter was Katholiek en hij vermoordde maar ketters; doch zijne beulen waren niet Katholiek: zij waren in het vleesch verschenen duivels, in boosaardigheid door de bloeddorstige mannen der Conventie misschien geëvenaard, maar niet overtroffen.
Langs eenen met bloed gebakenden weg tot het toppunt van magt gestegen, zien wij Koning jakobus voortgaan naar het eigenlijk doel zijns levens. Hij zou gaarne als scheidsregter van Europa zijn opgetreden, maar die roemrijke bestemming gaf hij op, om eene minder eervolle, maar hem meer aantrekkelijke taak te vervullen. Zijne plannen van inwendig bestuur worden aangewezen, daartoe bchoorde zijn pogen om de habeas corpus acte te doon intrekken en het staande leger te vermeerderen. Dit alles was ondergeschikt en moest dienstbaar gemaakt worden aan zijn onverzettelijk voornemen, om het gezag der Boomsche Kerk in Engeland te herstellen: een reuzenarheid, tot welken hij meer moed en stoutheid, dan bekwaamheid en beleid bezat. Engeland haatte het papisme en had er reden toe, omdat het wist, dat de Roomschgezinden, hoe braaf en regtschapen overigens, eene hoofddeugd zagen in de vernietiging van het Protestantisme, al kon zij niet dan door list, verraad, sluipmoord en brandstichting verkregen worden. Immers de

{==355==} {>>pagina-aanduiding<<}
galg was door Rome met wijwater besprengd en de moord werd door de Kerk geheiligd. Zijn er zelfs in ons Vaderland niet nog mannen wier braafheid en kunde achting inboezemen, en die toch balthasar gerards als een heilige verheerlijken, en zijn verheven slagtoffer als een rebel aan verachting zoeken prijs te geven?
Naauwkeurig en bondig toont macaulay welken weg jakobus had in te slaan, om òf dit ongunstig oordeel over het papisme te bedaren, zelfs als ongegrond te doen verwerpen, en alzoo de bereiking van zijn doel te verhaasten; òf dat oordeel te versterken, alle vertrouwen te verliezen, en eindelijk met al zijne verwachting schipbreuk te lijden tegen de rots waarop de Protestantsche Kerk gebouwd was. Het lag in het karakter van den barschen despoot de enverstandigste keuze te doen. Terwijl hij begon met Roomschgezinde officieren in dienst te nemen, poogde hij te gelijk de reeds genoemde acte, die zijn uitzigt verduisterde, te doen intrekken. In het Kabinet verhief zich maar éène stem, die van halifax, daartegen, en deze werd onder 't gewigt van vorstelijke ongenade gesmoord. Het onverstand wapende tegen zichzelven eenen vijand, die weldra edele mannen tot eene keurbende verzamelde rondom de banier van het verzet tegen de tirannieke willekeur, die het geloof des volks poogde aan te randen. Daar kwam nog bij de intrekking van het Edikt van Nantes en de gruwzame vervolging der Hugenoten in Frankrijk. Het Protestantsche Engeland zag er een voorbeeld in van hetgeen 't weldra zelf had te wachten, en de ontsteltenis daarover was zoo groot en algemeen, dat jakobus-zelf er van schrok, en een oogenblik, tegen zijne gewoonte, uit nooddwang veinzende, zijn volk tot geldelijke ondersteuning van de vervolgden opwekte.
En toch was hij vermetel genoeg, om bij de opening van het Parlement te verklaren, dat hij eene wet, die voor den naijverigen Protestant alles gold, overtreden had, en voornemens was, in weerwil van alle aanmerkingen, zijn gedrag te handhaven en op den ingeslagen weg der onwettigheid voort te gaan. Maar het Parle-
{==356==} {>>pagina-aanduiding<<}
ment, hoewel te zamengesteld uit mannen aan den Koning verkleefd, kwam er tegen op, en het Hofleed eene eerste en eene tweede nederlaag. Jakobus gaf zijn misnoegen te kennen; maar dat verschrikte de oppositie wel, doch fnuikte haar niet. Nog krachtvoller openbaarde zich het verzet in het Huis der Lords. De Koning was bij die nederlaag zijner regering tegenwoordig, en hij nam er wraak over als een laaghartige.
Wij gelooven, dat elke lezer, ook de Roomschgezinde, macaulays gematigdheid prijzen zal bij de voorstelling van den zin en de denkwijze der Roomschgezinde Engelschen in den eersten tijd van jakobus' regering. Met waardigheid deelt hij de gevoelens mede der achting-waardige Roomsch-Katholieken, doch geeft even getrouwe afbeeldingen der karakters van castelmaine, henry jermyn, als Lord dover tot Lord verheven, white, voor zijne diensten als spion, met den titel van Markies van Abbeville beloond, en richard talbot tot Graaf van Tyrconnel verheven. Dit viermanschap met den laatsten aan het hoofd, die volleerd was in alle onzedelijkheid, maakte de kern uit der kabaal, die het Protestantisme in Engeland zocht uit te roeijen.
Wij hebben nimmer zulk eene getrouwe afbeelding van de Jezuïten ontmoet als hier gegeven wordt. Ja, zóó waren zij toen en zijn zij nog heden. Hoe onnoozel staat daarbij het portret van pater hoesch, dat in het vorige jaar zulk eene droevige figuur in het tijdschrift ‘Nederland’ maakte. De Engelschman beschrijft hunne deugden en ondeugden, in wier zamensmelting en vereenigde werking het geheim ligt van hun bestaan, van hunne kracht, van hunne duurzaamheid. Een even berucht als beroemd Fransch Schrijver, wiens verbeelding er wellust in vindt zich in modderpoelen van zedeloosheid te verdiepen, heeft in een gegeven beeld van den Jezuït, de boosheid van allen in éénen enkelen zaamgetast. Waren de Jezuïten alleen zóó geweest, de vernietiging van hunne Orde zou reeds lang van zelve gevolgd zijn. Wat enkel boos is heeft geene duurzaamheid, zelfs niet de roem van een schrijver wiens verbeelding onrein

{==357==} {>>pagina-aanduiding<<}
is. Gelukkiger is macaulay, maar hij staat ook onder de banier van historische trouw. Hij ontwikkelt de reden, welke de Jezuïten bewoog om den Koning tot gewelddadige stappen te drijven; terwijl het Hoofd der Kerk, bedachtzamer dan zijne kampioenen, den weg der matiging en voorzigtigheid wenschtte gevolgd te zien.
Met een scherp gewapend oog dringt de Schrijver in het gemoed van den met blindheid geslagen, door een gewetenloozen Staatsman om den tuin geleiden, en in de strikken van vrouwelijke intrigues verwarden Koning - zoo als hij zich de regten aanmatigt, die hem in staat moeten stellen zijne ontwerpen te verwezenlijken; zoo als b.v. dat van dispensatie, waardoor hij gelegenheid krijgt Roomschgezinden zelfs tot het bekleeden van geestelijke ambten in de Anglikaansche Kerk toe te laten; en van suprematie, door 't welk hij de Anglikaansche geestelijkheid hoopt te maken tot een werktuig ter vernietiging van hare eigene godsdienst.
Het wekt verbazing met welk een vermetele stoutmoedigheid de Koning op den weg zijns verderfs voortholde; zelfs toen het gepeupel, aan 't welk meest altijd de voorteekenen van naderenden opstand of revolutie zijn waar te nemen, door zijne demonstratie de toekomst des Konings liet vooruitzien. Maar Jakobus ging, ziende blind, zijnen val te gemoet; zeker niet zonder invloed van Hooger Bestuur.
De toestand van Schotland en den indruk van het doordrijven van 's Konings willekeur aldaar, worden meesterlijk beschreven. Ook over den toestand van Ierland en de middelen die jakobus in zijne magt had om het lot van dit ongelukkig volk te verbeteren, wordt een helder licht verspreid. Maar ook daar bedierf zijn onverstand alles en dreef zijn blinde ijver voor het Katholicisme hem van de eene dwaling tot de andere.
Het Tweede Deel eindigt bij den val van rochester en clarendon, schoonbroeders des Konings, de vrienden zijner jeugd, en zijne getrouwste aanhangers en dienaren. Maar zij waren Protestanten. In hunnen val kon Engeland inderdaad zijne toekomst voorzien. Het was

{==358==} {>>pagina-aanduiding<<}
nu klaar, dat hetgeen hij wezenlijk beoogde, geene vrijheid van geweten voor de leden zijner Kerk, maar de vrijheid was om de leden van andere Kerken te vervolgen. - ‘Er werd een kreet aangeheven, dat het oogenblik van eene algemeene vervolging nabij was, en dat elk openbaar beambte zich moest voorbereiden om eene keuze te doen tusschen het verderf van zijne ziel, of het verlies van zijne betrekking. Trouwens, wie kon er hopen zich te handhaven, daar, waar de hyde's gevallen waren? - Zij waren de schoonbroeders des Konings, de ooms en geboren voogden van zijne kinderen; zij waren de vrienden zijner vroegste jeugd geweest, zijne trouwste aanhangers in tegenspoeden en gevaren; zijne al te godsdienstige dienaren sedert hij op den troon had gezeten. Hunne godsdienst was het eenige dat hun ten laste gelegd kon worden, en om dit eenige waren zij afgedankt geworden. In grooten angst begon men naar hulp om te zien; en weldra waren aller oogen op iemand gevestigd, wien eene zeldzame vereeniging van persoonlijke hoedanigheden en van toevallige omstandigheden hun als redder aanwezen.’
Wij hopen, dat het Derde Deel, hetwelk de ontknooping zal bevatten, spoedig moge volgen.
Gelijk het werk is zoo is ook de vertaling, behalve dat de bekwame Overzetter de laatste nog met vele aanteekeningen heeft verrijkt, die voor den Hollandschen lezer van groote nuttigheid zijn. De stijl is fraai, hoewel die op enkele plaatsen nog iets meer gepolijst had kunnen worden. Zoo staat b.v. op bladz. 183: Als - de Parret met deszelfs zijtakken buiten hunne oevers traden. Ook de hier boven aangehaalde, met curcijf en kl. kap. gedrukte regels zijn niet geheel onberispelijk; maar zulke plaatsen behooren tot de zeldzaamheden. De correctie insgelijks is loffelijk volbragt, indien er nog iets te wenschen blijft, het is: dat de aanhalingen in het Italiaansch of in andere niet zoo algemeen bekende talen, die nu en dan voorkomen (bladz. 568 en elders), insgelijks, ter dienste van den gewonen lezer, worden overgezet. - Wij eindigen met den Uitgever lof toe te brengen voor

{==359==} {>>pagina-aanduiding<<}
de zorgen ook door hem aan het werk besteed; - een werk dat, naar óns gevoelen, in geene boekerij mag ontbreken, en zóó belangrijk is, ook voor de geschiedenis van ons eigen Vaderland, dat het niet genoeg kan worden aanbevolen.

j.h.s.




Proeve van een ontwerp van wet op het beleid der Regering in Nederlandsch-Indië, met eene daarbij behoorende memorie van toelichting; door Mr. A.A. van Vloten. Tweede herziene uitgave. Te Amsterdam, bij J.M.E. Meijer. 1851. In gr. 8vo. XII en 120 bl. f 1-40.

Na de eerste uitgave van dit werk heeft de Schrijver hetzelve herzien, aangevuld, besnoeid; veelal ten gevolge van bedenkingen daartegen door andere Schrijvers in het midden gebragt; soms ook naar aanleiding van latere opmerkingen, welke hem noopten zich zoo veel mogelijk tot hoofdbeginselen te bepalen, en het overige aan nadere regeling over te laten. Dit stelsel heeft zijne groote en eigenaardige voordeelen; vooral wanneer de nadere regeling aan de wetgevende magt is overgelaten; maar, waar, gelijk hier het geval is, al wat niet in het ontwerp wordt vervat, in den regel door de uitvoerende magt alleen zal worden vastgesteld en verordend, - daar mag men wel goed toezien, dat de beginselen-zelve niet worden ter zijde gesteld. Bij voorbeeld, wanneer Art. 2 van des Schrijvers ontwerp zegt: ‘De toelating en de uitzetting, zoo van Nederlanders als vreemdelingen, Europeanen of van Europesche afkomst zijnde, geschiedt volgens voorschriften, daaromtrent bij Koninklijk Besluit vast te stellen’, - dan gelooven wij, dat hier te weinig aan het Reglement, te veel aan het Koninklijk Besluit is voorbehouden. Het is waar: het beginsel, dat toelating en uitzetting niet vrij zijn, maar geregeld moeten worden, is in het ontwerp opgenomen; doch daarnevens behooren in het reglement-zelf waarborgen gesteld te

{==360==} {>>pagina-aanduiding<<}
worden, die verhinderen, dat de latere regeling niet in een onbetoomd despotisme ontaarde.
Over dit ontwerp zullen wij, nu het ontwerp van wet der regering is bekend geworden en openlijk wordt beoordeeld, niet veel zeggen. Waar het geene politieke regten betreft (omtrent welke de Schrijver niet zeer vrijgevig schijnt te zijn), komen er vele bepalingen in voor, die tot het welzijn der Oost-Indische bezittingen zouden kunnen bijdragen.
En het is vooral uit dit oogpunt, dat het werk des Schrijvers lof verdient: zijne breede memorie van toelichting opent een wijd veld voor zedelijke en stoffelijke verbetering; gelijk hij in het nieuwe toevoegsel bij de oude voorrede ook erkent en waarschuwt, dat men niet van het nieuwe regerings-reglement op zich-zelve, maar van een beter stelsel van bestuur verbetering wachten moet. ‘Men wane echter niet, dat een nieuw beleid op de regering in Nederlandsch Indië, op zich zelf genomen, eenige verbetering zal aanbrengen. Zoo min als onze tegenwoordige Grondwet dat voor Nederland heeft gedaan, zal zulks voor Indië het geval zijn. Het is slechts eene meer zuivere bepaling van het punt van afvaren; indien de geest het levenlooze ligchaam niet bezielt, is er nog niets gedaan. Meer veerkracht bij de natie, minder vrees om den waren toestand van zaken onder de oogen te zien, dit alles is noodig om van Nederlandsch Indië te maken, wat het voor Nederland kan en moet worden......Men bestede eenige der millioenen, die Indië jaarlijks afwerpt, tot verbetering der middelen van gemeenschap te water en te land; men verbetere het stelsel der zoogenaamde landduiten; men heffe alle hinderpalen op, die handel en nijverheid in den weg staan, en de gezegende gevolgen zullen zich niet laten wachten.’ enz.
Het ontwerp beslaat 38 bl.; de memorie van toelichting 50 bl. Eene bijlage bevat het thans bestaande regerings-reglement en maakt de vergelijking dus gemakkelijk.





{==361==} {>>pagina-aanduiding<<}

Nadere Toelichting van wetenswaardige bijzonderheden en geschilpunten, betreffende de vroegere en latere gesteldheid der Heemraadschappen, door A. Elink Sterk, Jr., Lid van de Staten van Zuid-Holland, van het Provinciaal Utrechtsch en het Bataviaasch Genootschap van Kunsten en Wetenschappen. Te Utrecht, bij C.C. van der Post. 1851. In gr. 8vo. VIII en 160 bl. f 1-50.

Met genoegen ontwaren wij, dat de Heer elink sterk zijne Waterschaps-bouwstoffen nog eens heeft nagezien, en daaruit menige historische of letterkundige aanteekening opgedolven, die aan de liefhebbers van de Hollandsche taal, letterkunde en geschiedenis, niet minder dan aan de Waterschaps-besturen, welkom zijn moet. Het is een vervolg op zijn Oud en Nieuw, werwaarts dan ook enkele malen wordt verwezen. Ten blijke, hoe het taal-eigen en de geschiedenis te hulp komen tot eene rigtige onderscheiding van verschillende denkbeelden of onderwerpen, mogen wij bijbrengen wat de geachte Schrijver op bl. 41 en volgg. over keuren, in tegenstelling van reglementen, mededeelt, waarvan de slotsom is, dat het verschil tusschen die beide uitdrukkingen, ook met betrekking tot de daarmede bedoelde onderwerpen, geschiedkundig en taalkundig op dezelfde wijze wordt verklaard als het thans ook in onze wetgeving, na menige wankeling van gevoelen en verwarrende tegenspraak, is geschied. Het verschil tusschen reglementen en keuren is ‘daarin gelegen, dat, terwijl de bedoelde reglementen geördende zamenstellen behooren te zijn van constitutieve voorschriften, die met het oog op de algemeene wetten, door het daartoe bevoegd gezag, tot hoofdregel worden gesteld, voor de inrigting en handelingen der wettig erkende zedelijke ligchamen en hunner bijzondere besturen, - de keuren daarentegen uitvloeisels of corollariën zijn van dezen; verordeningen van specialen of ondergeschikten aard; maatregelen van orde en dagelijksch beheer, door die ligchamen of hunne besturen, naar gelang van omstandigheden, te nemen; in onder-
{==362==} {>>pagina-aanduiding<<}
worpenheid aan de regelen, welke hun zoo door reglementen als door andere wettelijke kracht hebbende regeringsverordeningen gesteld zijn.’ Men ziet, dat dit geheel strookt met de bepalingen van art. 138 en 158 der
Provinciale wet, volgens welke de Provinciale Staten bevoegd zijn, de inrigtingen en reglementen der Waterschappen te veranderen en nieuwe vast te stellen; maar de keuren of politie-verordeningen, door de Waterschappenzelve gemaakt of te maken, slechts de goedkeuring van Gedeputeerde Staten behoeven. De Schrijver had deze artikelen hier wel mogen aanhalen; doch hij komt op bl. 125 op de vraag terug (die eerlang eene wettelijke beslissing zal erlangen, maar waarover de Schrijver geen bepaald gevoelen ontwikkelt): of grondwettig aan de Waterschappen het regt kan worden toegekend om op de overtreding hunner keuren strafbepalingen te maken.
Als een ander voorbeeld van het gewigt der taalstudie tot verklaring van vele, soms nog geldende keuren, mag worden aangemerkt wat op bl. 109 en volgg. over het maninghe of maningen schieren wordt medegedeeld. De Schrijver verklaart, maanden lang zich grootendeels onledig gehouden te hebben met voortgezette nasporingen, aangaande deze enkele litterarische geheimzinnigheid; maar brengt het dan nu ook tot genoegzame zekerheid, dat deze uitdrukking betrekking had op het regelen van de wijze waarop de bijeenbrenging van mannen moest plaats hebben, om dienst te doen op den dijk; hunne wapening met dijkgeweer; hunne bestraffing in geval van verzuim of onwil, en wat dies meer zij.
Tot aanbeveling van den belangrijken inhoud van dit geschrift moge het gezegde voldoende zijn. Nog één woord over den vorm. De Schrijver heeft de materie verdeeld in dertien bijdragen, waarvan de inhoud vooraan in het werk is opgegeven; deze bijdragen beslaan 139 bl.; daarop volgen eenige geschiedkundige bijlagen; en ten slotte vindt men een hier volstrekt noodig maar dan ook zeer gemakkelijk register, waarin de voornaamsten der behandelde onderwerpen of verklaarde woorden zijn aangewezen.
De uitvoering is zeer net.





{==363==} {>>pagina-aanduiding<<}

De Koninklijke Besluiten van 23 Mei 1845 en 1 Julij 1850 en de Verslagen der Staats-Commissiën voor de toelating van Studenten tot de Hoogescholen en Athenaea, beschouwd door P. de Raadt. Te Amsterdam, bij P.N. van Kampen. 1851. In gr. 8vo. VIII en 141 bl. f 1-25.

Niemand zal voorzeker aan den Schrijver dezer brochure de bevoegdheid ontzeggen, om, waar het onderwijs en opvoeding geldt, het gewigt zijner ervaring mede in de schaal te leggen. De bekende Chef van het beroemd en uitstekend Instituut te Noorthey, is hier geheel op zijne plaats, en de beschouwingen door hem voorgedragen, leveren eene belangrijke bijdrage tot de juiste kennis en waardeering der maatregelen door de Regering aangewend, ten opzigte van de toelating van studenten op de Hoogescholen en Athenaea in ons land. Het werkje is in twee afdeelingen gesplitst: de eerste handelt over het besluit van 23 Mei 1845, en over de Rapporten der vijf eerste examina; - de tweede, over het Besluit van 1 Julij 1850, en het Rapport van dat jaar. Eenige opmerkingen over het ontwerp van wet en de memorie van toelichting der Staats-Commissie voor het Hooger Onderwijs, van 15 Januarij 1849, benevens eenige voorslagen of wenschen van den Schrijver, omtrent de toekomstige regeling van dit aangelegen onderwerp, worden aan het einde medegedeeld.
De slotsom van het onderzoek vat de Schrijver aldus in zijne voorrede te zamen: ‘1o. het Staats-examen, kracht hebbende van toelaten en afwijzen, heeft eenen onmiddellijken en allergunstigsten invloed op het onderwijs; - 2o. evenzeer met als zonder die kracht is het ontoereikend als maatregel van toezigt op de schoolinrigtingen, en kan het de Inspectie niet vervangen.’ Hij wenscht, dat men bij de organisatie van het onderwijs het voorbereidend onderwijs op twee steunpilaren doe rusten: ‘de Inspectie en het Staats-examen’ (bl. 140): van beiden verwacht de Schrijver alles goeds.

{==364==} {>>pagina-aanduiding<<}

Wij zijn 't geheel met hem eens, wanneer hij ontkent dat het Staats-examen - hetzij zoo als het in Mei 1845 werd geregeld, hetzij zoo als het bij 't Besluit van 1 Julij 1850 werd gewijzigd - toereikend is om de Inspectie te vervangen. De gronden daaromtrent door den Schrijver aangevoerd (b.v. bl. 186 en volgg.) zijn afdoende. In het belang van het onderwijs en der schoolinrigtingen is het noodig, dat die, zuinigheidshalve, afgeschafte Inspectie weder worde ingevoerd.
Dat de Schrijver het Besluit van 1 Julij 1850 in zijn geheel afkeurt, was van hem wel te verwachten; want naar zijne meening moet er een Staats-examen zijn, dat den toegang tot de Academiën opent, doch moet bij het regt van toelaten, ook dat van afwijzen bestaan. Op dit punt echter blijven wij bescheidenlijk van den geëerden Schrijver verschillen. Wij zijn door zijne redeneringen nog niet van het onöntbeerlijke en gepaste van het laatstgemelde regt overtuigd. Integendeel, wij scharen ons aan de zijde van hen, die meenen, dat er vrije toegang aan allen moet gegeven worden, terwijl niets belet, dat door eene Staats-Commissie de mate van de verworven kundigheden der leerlingen, die zich voor den toegang tot de Academie aanmelden, volgens eenen bepaalden maatstaf worde aangewezen. Die aanwijzing-zelve kan welligt voor ouders, voogden of de belanghebbenden-zelven een rigtsnoer zijn, om al of niet op den ingeslagen weg voort te gaan. Maar de toegang tot de Hoogeschool blijve voor ieder opengesteld. Is iemand te onkundig, te lui of te ligtzinnig om op de Hoogeschool met kracht werkzaam te zijn, hij zal de verijdeling zijner verwachtingen aan zichzelven te wijten hebben. Want, wenschen wij aan den eenen kant vrijheid voor allen, wij verlangen aan de andere zijde waarborgen voor de Maatschappij, dat geene dan geschikte menschen tot het uitoefenen en bekleeden van beroepen en ambten in haar midden worden toegelaten. Tot dat einde begeeren wij strenge Examina aan de Academie-zelve, en voornamelijk een Staats-examen aan het eind der studie, voor ieder die eenige betrekking in de Maatschappij verlangt. Op die wijze zal

{==365==} {>>pagina-aanduiding<<}
èn voor de vorming en ontwikkeling der studenten-zelven, èn voor de Burgerij in wier midden zij zullen werkzaam zijn, gezorgd worden.
Moge zóó eerlang het Hooger Onderwijs worden georganiseerd!
b.




De Regtspraak van den Hoogen Raad, van 1 October 1838 tot 1 September 1850, gebragt op de artikelen der Staats- en burgerlijke wetten, besluiten en verordeningen, alles met ophelderingen en geschiedkundige toelichtingen, verwijzingen, enz., door Mr. D. Léon, Advokaat bij den Hoogen Raad der Nederlanden en Lid der Provinciale Staten van Zuid-Holland. Tweede Deel. Derde Aflevering (Burgerlijk Wetboek, Boek 3 en 4): van bl. 313-520. Te 's Gravenhage, bij Gebroeders Belinfante. 1852. (Voor rekening des Schrijvers.) In gr. 8vo.

De kundige Schrijver gaat ijverig voort met de uitgaaf dezer volledige regtspraak, waarbij het niet aan toelichtingen en ophelderingen van verschillenden aard ontbreekt. Hij heeft zich veel moeite gegeven om ook de beslissingen der mindere regterlijke Collegiën na te gaan, en wijst bovendien nog veelmalen de Schrijvers over Fransch of Nederlandsch Regt aan, welke bij de behandeling van aangewezen vraagpunten kunnen worden geraadpleegd. Van groote uitvoerigheid getuigen onder andere de veelvuldige aanteekeningen op Art. 1401, omtrent spel en weddingschap (bij welke gelegenheid over de olie-contracten en de Jurisprudentie deswege is gehandeld); Art. 1902, omtrent het bewijs, enz. Met genoegen merkten wij in deze Aflevering menige oordeelkundige aanmerking omtrent de juistheid of schijntegenstrijdigheid van regterlijke beslissingen, en dergelijken op. Sommige uitspraken worden ook met de nieuwe Gemeentewet in verband beschouwd.
Wij hopen, dat de kundige en bekwame Schrijver aan den aftrek van dit belangrijke werk moge ervaren, dat het wordt gekend en naar verdienste gewaardeerd; dan

{==366==} {>>pagina-aanduiding<<}
zal hij ook met moed en volharding zijne zoo gewigtige als werkzame taak voortzetten en ten einde brengen: - het is veel waard, dat de uitgave regelmatig voortgaat en telkens tot op de uitgave wordt bijgewerkt.






De Zeevaart der oude volken, door wijlen J. ter Pelkwijk, A.L.M.J.U. et Philos. Dr. Met Aanteekeningen en Bijlagen van H. van Blanken, Math. Mag. Phil. Nat. Doet., Lector in de Wiskundige wetenschappen te Zwolle. Te Zwolle, bij de Erven J.J. Tijl. 1851. In gr. 8vo. 100 bl. f :-90.

Indien wij zelfs iets ongunstigs zouden willen zeggen van het bovenstaande werkje, dan zou het doel, waarmede het is uitgegeven, ons daarvan terughouden. De opbrengst toch moet strekken ten voordeele der Stads Armeninrigting te Zwolle. Hier is de wetenschap niet aan winzucht, maar aan menschlievendheid en weldadigheid dienstbaar gemaakt. Doch al ware dat het geval niet, zouden wij toch nimmer een ongunstig oordeel over het voor ons liggend boekske hebben uitgesproken. De monographieën over zulke onderwerpen zijn te zeldzaam, dan dat men door scherpe kritiek iedere poging zou trachten neêr te slaan, en men zou lust en ijver uitdooven, waar die met alle kracht moet worden aangevuurd.
Scheepsbouw, scheepsbesturing en zeevaartkunde of stuurmanskunst, zijn de onderwerpen, welke in het werkje geleidelijk en beknopt worden behandeld. Het spreekt van zelf, niet zonder leemten en misvattingen. Over het bestuur, de aanvoering van oorlogsvloten wordt naauwelijks gesproken. De toestand der havens is voorbijgezien. Men handelt naauwelijks over de bemanning. En toch waren er, vooral met betrekking tot de Romeinen, genoegzame gegevens om daaruit een goed geheel te construëren.
Men vergunne ons eenige opmerkingen.
Wij lezen b.v. op bladz. 17, noot h: De Romeinen gebruikten zeldzaam grootere schepen dan van 5 rijen. De ongewoon groote schepen van Perseus, waaronder een

{==367==} {>>pagina-aanduiding<<}
van 16 rijen, werden door de Romeinen op het veld van Mars geplaatst; blijkbaar omdat men dezelve voor het gebruik ongeschikt achtte. (Liv. xlv. 35. 42.) Uit een onjuiste voorstelling volgt een valsche gevolgtrekking. Het voor die tijden ontzagchelijke Macedonische schip voer, onder de bewondering der menigte, den Tiber op. En wat gebeurde toen? Naves regiae, captae de Macedonibus inusitatae ante magnitudinis, in campo Martio subductae sunt. (⋆) Blijkbaar, zegt de Schrijver, omdat men dezelve voor het gebruik ongeschikt achtte. Blijkbaar, zouden wij zeggen, om ze gedurende den winter in de werven te leggen en welligt te kalefateren. Te dier plaatse waren νεώρια, navalia: (†) daar werden de schepen gebouwd, hersteld en bewaard. Naves subducere in navalia is de daarvoor gebruikelijke term. De schepen der Antiaten werden gedeeltelijk verbrand, gedeeltelijk in navalia Romae subductae, volgens het verhaal van livius viii. 14.
De plaats van livius, aangehaald op bladz. 34 noot s, komt mij niet geheel voldoende voor, om er uit af te leiden, dat de vrachtschepen alleen zeilen, geen riemen voerden. Het schijnt echter zoo te zijn, dat de naves onerariae van zeilen, de naves longae van roeibanken voorzien waren. Voor dit onderwerp is de plaats bij caesar B.G. iv. 25 seqq. niet onbelangrijk.
Maar de voornaamste opmerking is deze, dat men niet genoegzaam gehandeld heeft over de bemanning der vloten: geen woord over de classici en socii navales en classiarii, en toch was over dat onderwerp zoo veel te zeggen. Vooral is het opmerkelijk (om daaruit den aard en het karakter van het volk te leeren kennen), dat de zeedienst bij de Romeinen veel lager geschat werd, dan de landdienst, zoodat tacitus Hist. i. 87 verhaalt, dat otho eene poging deed, om de zeedienst in aanzien te doen stijgen. Somtijds bestond de geheele équipage uit

{==368==} {>>pagina-aanduiding<<}
vrijgelatenen. De roeijers-zelve waren strijdbare manschappen, die, als de nood drong, gewapend werden. Zoo lang men echter op zee streed, schijnt het wapenen des roeijers onmogelijk te zijn geweest. Dit vond dán alleen plaats, wanneer men geland was en van de kustbewoners vijandelijkheden ondervond. Zie een diergelijk voorbeeld bij livius xxxvii. 16.
Eigenlijke baken of vuurtorens waren bij de Ouden niet in gebruik. Maar toch verdient het vermelding, dat alle schepen eener oorlogsvloot zich des nachts rigtten naar het schip, waarop zich de aanvoerder bevond, naar het navis praetoria. Daartoe was een sein uitgevonden. Gaius laelius gebruikte drie lichten: in praetoria nave insigne nocturnum trium luminum fore. Liv. xxix. 25. de naves rostratae (⋆) hadden ieder één licht, de onerariae hadden er twee. Het lijdt echter twijfel of zulks regel, dan wel uitzondering was.
Dat vele schepen twee roeren hadden is overeenkomstig de waarheid: dat sommigen er van vier voorzien waren, zoo als de Schrijver op bladz. 36 zegt, wordt niet bewezen, en wij kennen geen plaats bij eenigen Schrijver, waar dit verhaald wordt. Over de camerae is de plaats bij tacitus iii. 47 en de noot van lipsius ibid. hoogst belangrijk.
Het is welligt wat gewaagd om tot de grootte der schepen te besluiten uit de omstandigheid, dat zij dikwijls over het land vervoerd werden. Wij gelooven echter niet, dat de Schrijver er melding van maakt (en toch is het zeer wetenswaardig), dat de schepen der Ouden zóó gebouwd werden, dat zij zeer gemakkelijk uit elkander te nemen waren. Hiervoor pleiten eene menigte plaatsen. Een der belangrijkste is die bij curtius viii. 10 en de noot in de uitgave van snakenburg. 1724.
Ten slotte. Het boekje, als populair werkje over de zeevaart der Ouden, is zeer aanbevelingswaardig. Het spreekt echter van zelf, dat het weinig wetenschappelijke

{==369==} {>>pagina-aanduiding<<}
waarde heeft: als zoodanig wilde de Schrijver-zelf het niet beschouwd hebben, en daarom bezagen wij het ook niet van dat standpunt. Wij wenschen hartelijk, dat onze aankondiging iets moge bijdragen tot het debiet, daar het doel der uitgave zoo goed en lofwaardig is.

's Gravenhage, Mei 1852.
Mr. j. van gigch.

Dr. Gustaaf Schillings Muzikale Didaktiek, of de kunst van onderrigt geven in de Muziek. Een noodzakelijk Hand- en Hulpboek voor allen die in de Muziek onderwijs geven of ontvangen enz. enz. Uit het Duitsch vertaald. Aflev. I en II. Te Utrecht, bij L.E. Bosch en Zoon. 1851. In gr. 8vo. XXIV en 160 bl. f 8-:; bij inteekening f 6-75.

Van dit werk, hetwelk in zes of zeven Afleveringen compleet zal zijn, hebben wij twee Afleveringen ontvangen, en dat is niet genoeg om reeds te oordeelen of en in hoe verre 't aan den titel beantwoordt. Maar wij kennen deze Didaktiek in het oorspronkelijke, d.i., in haar geheel, en dit stelt ons in staat om reeds nu onze gedachten er over uit te spreken; zoo als we dat doen in alle bescheidenheid.
Wie een blik slaat op den toestand der muzijk in ons Vaderland, en hem vergelijkt met dien van een dertigtal jaren vroeger, komt zeer spoedig tot het verblijdend besluit, dat men er in dat tijdverloop wel een halve eeuw in de kunst is vooruitgegaan. Onderscheidene oorzaken hebben medegewerkt om aan die ontwikkeling veerkracht en vlugheid te geven, en bevorderen haar nog bij voortduring. Als zoodanig noemen wij de Maatschappij van Toonkunde; ook in zekere mate de Muzijkscholen, hoewel dezen, door te beperkte fondsen, de noodzakelijke uitbreiding niet hebben kunnen erlangen; voorts het steeds klimmend aantal Zangvereenigingen, Liedertafels, (⋆)

{==370==} {>>pagina-aanduiding<<}
Liefhebbers-Concerten en Harmonievereenigingen, bij alle welken zoo vele verdienstelijke mannen volijverig, en veelal belangeloos, als Componisten, Directeuren, Executanten en Onderwijzers, hunne talenten en wetenschappelijke kennis aan den opbouw der Toonkunst hebben dienstbaar gemaakt, en aan de zangen van begaafde Dichters, door bezielde harmonieën en melodiën, hooger zin en waarde gaven in de schatting des volks. Hebben we niet, bovendien, een goefenden Gids, in het Nederlandsche Muzijkale Tijdschrift van Dr. kist, hetwelk reeds twaalf jaren lang nut heeft gesticht? - En als wij dan daarbij in aanmerking nemen, hoe veel méér zorg er nu schier algemeen gedragen wordt voor de muzijkale opleiding der jeugd bij den voornamen en bij den burgerstand, dan moeten we erkennen, dat de muzijkale balans in dezen tijd zeer gunstig staat, en dat het licht der kunst de nevelen van onlust, gewaande onmagt, en vooroordeel reeds genoegzaam heeft doen verdwijnen. - Door dat alles hebben wij dan nu ook onze eigene reeds tamelijk rijpe ondervinding, onze eigene Leerschool, en de hoop van spoedig te zullen kunnen zeggen, dat wij ook weder hebben onze eigene Compositie-school. Wij zeggen weder; want wij weten, en 't zal ook velen onzer lezers niet onbekend zijn, dat 't in vroegere eeuwen de Nederlandsche school is geweest, die de bouwstoffen voor Italiës grootheid heeft opgeleverd.
Ofschoon wij nu gaarne erkennen, dat ook het lezen der werken, die buiten 's Lands over de theorie en de praktijk der Toonkunst zijn uitgekomen, en de ondervinding door eenigen in den vreemde opgedaan, krachtdadig hebben medegewerkt, om de spoedige bereiking van het tegenwoordige standpunt, der Muzijk in Nederland mogelijk te maken, komt toch, bij dien stand der zaak, al dadelijk de vraag in ons op: hebben wij behoefte aan deze Didaktiek? Leert zij ons theoretisch, praktisch of technisch wat nieuws? Geeft zij, om het wezen der kunst te verhoogen, of om het aanleeren te vereenvoudigen en te bespoedigen, nieuwe middelen aan de hand? - En op al deze vragen gelooven wij, die het werk geheel

{==371==} {>>pagina-aanduiding<<}
doorlezen hebben, ontkennend te moeten antwoorden. Schillings Didaktiek is een zeer verdienstelijk en gewaardeerd werk; doch, naar ons gevoelen, bevat 't voor onze School niets nieuws; ook voor onze ontwikkelde kunstenaars of dilettanten, bevat 't niets nieuws, en evenmin zullen onze Muzijkscholen en andere Inrigtingen voor muzijkaal onderwijs er iets nieuws uit leeren. - Maar al dient het werk niet om in eene volstrekte behoefte te voorzien, en al bevat 't niets nieuws, het kan evenwel - en dat erkennen wij gaarne - bij zeer velen groot nut stichten; want niet allen zijn volleerd, en het oude dat 't bevat en aan ontwikkelden in de kunst bekend is, behoort voor vele anderen nog tot de verborgenheden. Een groot aantal leerlingen heeft behoefte aan herhaling en herinnering van de ontvangen lessen en wenken; vele ouders en opvoeders achten de kunst en hare beoefenaren nog niet genoeg, om het onderwijs der kinderen of kweekelingen met al den ernst te ondersteunen, die er zoo onmisbaar toe is; zelfs vele Onderwijzers van Volksscholen, en vele Schoolopzieners zijn nog niet op de hoogte, die men bereikt moet hebben, om geheel zelfstandig te kunnen werken en beoordeelen. Voor die allen zal het bezitten en bestuderen van een Werk als dit groote waarde kunnen hebben, en als zij 't gebruiken zoo als 't behoort, zal dat niet blijven zonder invloed op hen, en op de kunst.
In vele opzigten is deze Didaktiek - dit moeten we nog aanmerken - maar ten halve didaktisch; zij verklaart, geeft het vóór en tégen van elk systeem op, en stelt dan veelal de beslissing of keuze aan de ondervinding der lezers. Dit heeft ten gevolge, dat 't den lezer wel eens verlegen en in het onzekere laat. Wij weten dat een Schoolleeraar de grove fout beging in zijn Zang-College van volwassenen, de tenorpartij door vrouwen en de altpartij door mannen te doen zingen: zulk eene en menig andere fout worden er niet bepaald in te regt gewezen. - Overigens is 't schilling gegaan, gelijk 't ieder gaat die onderwijzer is in de Toonkunst of op haar ruim gebied eenige andere invloed hebbende betrekking bekleedt: hij ziet meer en meer, dat alleen

{==372==} {>>pagina-aanduiding<<}
de ondervinding de kortste en zekerste wegen doet kennen, om vereenigingen of individuën in de kunst te doen vorderen; - aldus ook schilling, die echter van zichzelven en van zijne dertigjarige ondervinding wel wat heel dikwijls spreekt, en soms ook wel wat heel lang. Evenwel, hij heeft veel, zeer veel blijken van ondervinding in dit werk nedergelegd, en het is dan ook tot het voorbereiden van hunne ondervinding, dat wij - die in de kunst gaarne alle dingen beproefd, en het goede er van behouden zien - het werk aan alle jeugdige dilet-tanten en jeugdige kunstenaren aanbevelen; zij zullen er dikwerf iets in aantreffen dat dadelijk van hunne gading is, of hun later kan dienen, en indien er mogten zijn, die nog niet weten dat ook de Toonkunst hare philosophie en moraal heeft, is dit werk ook wèl geschikt om hun het hoogere wezen en de hoogere waarde dier kunst beter te leeren kennen.
Men ziet uit onze beschouwing dat, en uit welke oogpunten wij nut en waarde aan het Werk toekennen, en de vertaling van hetzelve, ofschoon niet volstrekt noodig, ook gansch niet overtollig keuren - met uitzondering echter van eenige zeer hoogdravende en voorzeker niet onomstootelijke stellingen, die in elk geval kunnen worden gemist.
De overzetting der twee voor ons liggende Afleveringen mag gelukkig heeten; de hier en daar bijgevoegde Aanteekeningen bewijzen, dat de ongenoemde Vertaler geen vreemdeling is op het kunstgebied, en zeer goed ons Nationaal karakter van het Duitsche weet te onderscheiden.
Letter, druk en papier zijn prijzenswaardig. 't Formaat der uitgave is aan dat der Duitsche gelijk.
x.x.

Beschouwingen over den vroegeren en tegenwoordigen toestand van het Tooneel en over de bevoegdheid en verpligtingen der Stedelijke Regeringen te dezer zake enz. Te Amsterdam, bij J.H. van der Beek. 1852. In gr. 8vo. 30 bl. f :-25.

Het Rapport der Commissie tot daarstelling van een

{==373==} {>>pagina-aanduiding<<}
Nationaal Tooneel (zie de Vaderl. Letteroefeningen voor 1851, No. XI, bladz. 485 en volgg.) heeft onderscheidene voorstanders van het tooneel bewogen, om ook hunne beschouwingen in druk te doen uitgaan. Een hunner heeft daartoe de kolommen gebruikt van het Amsterdamsche Weekblad de IJ- en Amstelbode, en 't zijn de daarin geplaatste artikelen, die, met eene later geschrevene Inleiding en slotbeschouwing, den inhoud van deze brochure uitmaken. De Inleiding bevat het gevoelen des Schrijvers over het besluit van Z.M. om de voorgenomen uitvoering der zaak nog een jaar in beraad te houden, en stelt de beschouwingen voor als gegrond op hetgeen de Schrijver, omtrent het tooneel en de middelen tot deszelfs hervorming, in der tijd vernomen heeft van nu wijlen den hoogst verdienstelijken acteur en tooneeldirecteur hoedt. Met belangstelling vernemen wij er uit, hoe reeds Koning willem II op die hervorming is bedacht geweest, en den Heer hoedt eene aanzienlijke som heeft aangeboden, om haar te ondernemen; maar dat deze rondborstig heeft verklaard, er geene mogelijkheid toe te zien; en dat vorstelijke schatten niet (d.i. niet terstond, als met een tooverslag) in het leven kunnen roepen, wat de ontwikkeling noodig heeft van den tijd.
De beschouwingen, die voornamelijk strekken om het gemeld Rapport te wederleggen, en aan te toonen dat het ontworpen hervormingsplan niet voldoende is, getuigen van meer dan gewone bekendheid met tooneelzaken en met de geschiedenis van het tooneel. Zij handelen over de stukken, over de acteurs, over het Bestuur, over het Publiek, en over de ontworpen Opleidingsschool, en omtrent elk dier belangrijke onderwerpen vindt men waarheden uit de geschiedenis of uit eigen waarneming geput. De opgaaf (bladz. 10) der ontvangsten bij de vertooning van dertien klassieke, en van even zoo vele romantische stukken, in 1794, is belangrijk; maar zou nog veel belangrijker zijn als ook bij elk vóórstuk, 't vertoonde nástuk of ballet ware opgegeven. Op bladz. 14 wordt ook eene opgaaf gevonden van de salarissen der voornaamste acteurs en actrices in dat zelfde jaar. Wie

{==374==} {>>pagina-aanduiding<<}
nadenkt zal er weder eenige oplossing in vinden van de mindere achting door tooneelkunstenaars genoten, wijl de bezoldiging der meesten zoo karig is geweest, dat zij er niet dan zeer armelijk van konden leven, en bij de minste onberadenheid of den minsten tegenspoed in schulden moesten geraken. Niet onaardig is het op bladz. 15 uit de Nieuwe Nederlandsche Jaarboeken van 1795 getrokken adres van de tooneellisten, aan de toenmalige Provisionele Municipaliteit van Amsterdam, om andere Commissarissen van den Schouwburg benoemd te krijgen, en het berigt daarop door de Commissarissen uitgebragt, waaruit men onder anderen verneemt, dat Mw. hilverdink hen telkens te leur stelde; dat Mw. wattier gedurende twee voorjaarsaizoenen telkens ziek was geweest, behalven wanneer men in den Haag ging spelen; en dat de Heeren en Dames van het personeel elkander vlijtig dwarsboomden. Het belangrijkst vinden wij de gedachten over de Opleidingsschool, van welke ook wij de gewenschte uitkomsten verwachten, wanneer zij onbekrompen wordt ingerigt, theoretisch en praktisch bekwame, tot het onderwijzen van kweekelingen geschikte mannen en vrouwen aan haar hoofd worden geplaatst, en de toekomst verzekerd wordt der leerlingen; immers van die, welke zich het onderwijs ten nutte en bescherming waardig maken. In het algemeen komen de denkeelden hier voorgedragen tamelijk overeen met die, welke ook door ons zijn uitgesproken. De toon echter had hier en daar minder gevoelig kunnen zijn. Wij gelooven, dat de Amsterdamsche Rederijkerskamer achilles, die reeds eenige kweekelingen onder hare leiding genomen, en alzoo de grondslagen van eene Tooneelschool in de Hoofdstad gelegd heeft, deswege lof en hulde verdient, en verwachten veel van haar, wanneer zij naar eisch wordt geschraagd, en gelukkig is in de
keuze der Onderwijzers. - Meer achten wij niet noodig over de beschouwingen of over de zaak te zeggen, daar toch de uitvoering der maatregelen van hervorming zijn uitgesteld. Indien dat uitstel een afstel mogt worden, het-
{==375==} {>>pagina-aanduiding<<}
geen niet onmogelijk is, nu de Directeuren der tooneel-gezelschappen in de Hoofd- en Hofstad zich, naar men zegt, vereenigd hebben, zal men toch altijd aan het gebeurde die School, wanneer zij in stand blijft, hebben te danken. De hoop vervult ons overigens, dat, wanneer door 't vereenigen der twee gezelschappen, de vertooning van hooge treur- en blijspelen mogelijk wordt, het répertoire van lieverlede eene verandering zal ondergaan, die voor het gemis van een Nationaal Tooneel ten minsten eenige vergoeding aanbiedt.
Op bladz. 23 wordt gezegd, dat er nog ouden van dagen zijn, uit de laatste Irelft der achttiende eeuw, die zich herinneren de Romeinsche veldheeren en soldaten te hebben zien optreden met gepoederde paruiken. ‘Gijsbrecht van Aemstel’ - staat er - ‘droeg mede eene paruik, en de engel rafaël daalde gekapt à la louis XV uit den hemel.’ Wij weten niet regt wanneer de wansmaak in de costumes van ons tooneel is verdwenen; maar de ouden van dagen, die den Gijsbrecht nog aldus hebben zien vertoonen, moeten toch zéér hoog bejaard zijn; want 't moet zijn geweest vóór 't afbranden van den Schouwburg in 1772. Toen speelde men dat treurspel, blijkens de prenten van s. fokke, in 't Fransche galapak. Gijsbrecht, arend, diederik en anderen staan er op afgebeeld met driekanten hoed, zakjespruik, gekleede rok en vest, korten broek, zijden kousen, schoenen met gespen, staatsiedegen, en (n.b.!) een ridderlijk oorlogsschild aan den linkerarm; terwijl ook de soldaten ten deele in dier voege zijn uitgedost, ten deele echter in 't Spaansche pak steken. De engel rafaël staat er, in de wolk, gekapt, gekeursd en opgeschikt als eene Fransche hofdame. Maar indien dat tot 1772 heeft voortgeduurd, 't geen niet waarschijnlijk is, daar, volgens prenten van w. writs, reeds in 1760 de costumes der acteurs overeenstemden met den tijd en de plaats der handeling (de actrices hadden nog hoepelrokken aan); na het openen van den Amsterdamschen Schouwburg in 1774 schijnt er geen spoor van dien wansmaak meer bestaan te heb-
{==376==} {>>pagina-aanduiding<<}
ben. Immers in 1775 gaf s. fokke eene andere gravure uit, die voor ons ligt, met vijf
afbeeldingen uit de verschillende bedrijven van den Gijsbrecht, in welke alle de handelende personen voorkomen, en reeds de costumes dragen waarin 't stuk tegenwoordig wordt opgevoerd. Van 1772 tot nu zijn er tachtig jaren verloopen, en alleen menschen van honderd jaren of daaromtrent kunnen dus de herinneringen hebben van welke de Schrijver spreekt. Bingley is in 1779, wattier in 1780, snoek in 1795 aan het tooneel gekomen; ten onregte wordt alzoo op bl. 23 ook gezegd, dat die grove misslagen begaan werden, in weerwil van hunne zeldzame talenten.
Wij bevelen deze Beschouwingen allen aan, die in Tooneel belang stellen.




Gedichten van Cornelis Maertsz, Huisman en Oud-Ouderling te Hoogkarspel. Te Amsterdam, bij Fred. Muller. 1852. In 12mo. XXIV en 254 bl. f 2-:

In de aankondiging van het Nederlandsch Liedeboek (Vaderl. Letteroefeningen voor 1851, No. XIV, blad. 644) is verdienden lof geschonken aan een paar gedichten van cornelis maertsz, een Westfrieschen landman en dichter, uit de tweede helft der zeventiende eeuw, wiens verzen zoo geheel onbekend zijn gebleven, dat hij noch door de vries, noch door van campen, noch door witsen geysbeek wordt genoemd. Even onbekend schijnt hij ook in 't begin der achttiende eeuw reeds geweest te zijn; 't geen uit poot blijkt, die, vijftig jaren nà hem, van zich-zelven zeide, dat hij poot

d'eerste was 
Van al de Nederlandsche boeren 
Die 't zanggodinnendom belas, 
Dat het zich bij den ploeg liet voeren. 

Van al de gedichten van dien onbekend gebleven Zanger ontvangt men hier eene nieuwe uitgave, met een Voorberigt van den Heer johs. van vloten, waaruit blijkt,

{==377==} {>>pagina-aanduiding<<}
dat maertsz in 1661 een bundel, en in 1671 een tweeden bundel heeft uitgegeven, in welken laatsten een versje van den 25n. Januarij 1671 voorkomt. Wanneer hij geboren en wanneer hij overleden is, schijnt nog niet te zijn opgespoord; maar wij vermoeden, dat hij in 1671 zal zijn gestorven; want het lot des Vaderlands was hem, blijkens 't viertal gedichten van bladz. 101 tot 118 niet onverschillig, en wij vinden niets van hem betreffende het merkwaardige jaar 1672, dat hem zeker niet koel zou hebben gelaten, indien hij 't beleefd had. De oude drukken der twee bundels zijn zeldzaam geworden; immers de Heer van vloten zegt, dat hij van den eersten maar één Exemplaar heeft gevonden, en dat zal vermoedelijk de reden zijn waarom men nu gekomen is tot eene nieuwe uitgave van alle de gedichten van maertsz, van welke anders een gedeelte, naar ons gevoelen, wel onherdrukt had mogen blijven; de beteren hadden dan eene kleine Bloemlezing kunnen uitmaken, voor den roem des Dichters genoeg. Als wij ons niet bedriegen zullen de ‘Bijbelsche Invallen’ wel verschenen zijn in den eersten bundel, en dat heldert dan de reden van des dichters onbekendheid eenigermate op. Want, ofschoon men bij 't lezen van de ‘Zede- en Mengeldichten’ gaarne erkent, dat poot in 't gelijktijdig behandelen van den ploeg en de lier niet de éérste is geweest; maar in den Hoogkarspelschen huisman, een verdienstelijken voorganger heeft gehad, zijn toch de ‘Bijbelsche Invallen’ over 't algemeen zoo stroef, of wansmakelijk, of gezocht in vergelijking of toepassing, dat ze onmogelijk konden behagen zoo kort na het gouden bloeiperk der dichtkunst onder hooft, cats, vondel, antonides en andere meesterzangers. De
welmeenende maertsz gaf die uit

Tot een geschenk aan onze jeugd, 
Op zoeten maatzang uitgeschreven, 
Tot deugdenspoor in hare vreugd, 

Hij wilde namelijk doen wat in onze dagen de Maatschappij Tot Nut van 't Algemeen beproefd heeft: hij wilde het dartele volksgezang verbeteren. Dat was zeer

{==378==} {>>pagina-aanduiding<<}
loffelijk, maar in zijne vrome eenvoudigheid wilde hij de jeugd op hare pleizierpartijen een soort van Psalmen doen zingen, zeker ook op stichtelijke wijzen; want aan geestelijke liederen op de wijzen van straatdeunen mag men niet denken; hoewel de Noot op bladz. xvii van 't Voorberigt er aanleiding toe geeft. En hoe waren die liederen?

Als Potifars onkuische vrouw 
Meend' Jozef te bevlekken 
Met vuile lusten, ende wou 
Hem met geweld aantrekken; 
Zij bij zijn rok hem vatten gaat, 
Om 't ligchaam voorts te vatten, 
Maar hij liet slippen het gewaad, 
En liet voorts 't lijf wegspatten 


Als David met gedruisch 
Inkwam in Achis' huis, 
Of hij het malen wou tot gruis, 
En schuimde en tierd', ongemanierd, 
Gelijk het meer, Ongeroerd door het onweer. 


Als Mozes lag in 't al-verzuipend water 


De wereld komt mij als een beest 
Te voorschijn in gedachten, 
Dat lang genoeg te weî geweest 
Gereed is om te slachten. 


De oly, zoet en waard, 
Op Aärons hoofd gegoten, 
Is, langs zijn hoofd en baard, 
Al nederwaarts gevloten; 
Totdat zij is gekomen 
Op 't priesterlijke kleed, 
En heeft de onderzoomen 
Van zijnen rok bezweet. 
 
Zoo is het Hemelsch goed, 
Gelijk een gulden regen, 
In vollen overvloed, 
Op Kristus neêrgezegen; 

{==379==} {>>pagina-aanduiding<<}

En stroomt van hem beneden, 
Tot dat, door zijn gewaad, 
De minste van zijn leden 
Wordt zaliglijk verzaad. 

Het spreekt van zelf, dat de jonkheid, bij hare feestgelagen, in zulke liederen geen behagen kon vinden, en - hoewel men reeds toen meer en meer begon ‘den Helicon en den Hoofdschedelberg, christus en apollo ondereen te mengen’, konden toch liederen voor den een' zoo zacht, voor den ander' zoo gekunsteld, en waarin zoo dikwerf tegen de versificatie, en de keus en schikking der woorden gezondigd werd, ook de beoefenaren en vrienden der dichtkunt niet bevallen, in een tijdsgewricht waarin een gedeelte van hen reeds het schelle en brommende voor schoon hield, en het andere gedeelte de schoonheid vond alleen in de gladheid der verzen, en in de zuiverheid van de taal. De zoogenaamde ‘Bijbelsche Invallen’ konden dus nergens opgang maken. Ook nu zullen zij maar weinigen voldoen, en hadden gerust, vergeten mogen blijven.
De Zede- en Mengeldichten zijn méér uit het hart gevloeid, en waarschijnlijk ook van latere dagteekening. Meest allen zijn zangerig en dragen blijken van de gemakkelijkheid met welke maertsz zijne gedachten en gevoelens in dichtmaat wist uit te drukken. Poëtische verheffing, diepe gedachten, sierlijke beeldspraak, fraaije figuren of beelden, vindt men niet in zijne verzen; maar zijn hart was blijkbaar open voor de indrukken der schoone Natuur, en dankbaar dat hij woonde in de waarlijk schoone Streek, de reeks van bloeijende dorpen tusschen Hoorn en Enkhuizen, die nog heden tot de fraaiste gedeelten van ons Land behoort, en overwaardig is door elk bezocht te worden. Dáár krijgt men eerst een helder begrip van onzen bemiddelden boerenstand, en van Hollandsche reinheid en netheid; maar ook van de goudäderen in onze vruchtbare weiden. Hoogkarspel is het middelste dier dorpen, en het fraaiste gedicht uit de verzameling is ook de Lofzang aan dat

{==380==} {>>pagina-aanduiding<<}
dorp, die inderdaad schittert van eenvoudigheid en natuurlijkheid. Er zijn echter méér goede verzen in, die maertsz doen kennen als een dichter van bekwaamheid en gevoel. Als zoodanig noemen wij de Lof van den vliet, IJdelheid der rijkdommen, en de Huisman, hoewel dit laatste onderwerp, nà hem, veel uitvoeriger en fraaijer bezongen is in het Landleven van luiken en in het Akkerleven van poot. Maar wij kunnen niet alle de stukjes noemen, die ons, 't eene om deze 't andere om die reden behagen, en laten 't liever aan den lezerzelven over verder te oordeelen. Wij loopen wel, nu wij alles gelezen hebben, niet zoo hoog met de gedichten van maertsz als de bezorger van deze nieuwe uitgave; maar achten ze toch, om de goede stukken die er in voorkomen, allezins eene plaats waardig bij de dichtbundels van de laatste helft der zeventiende eeuw, en den dichter-zelven te knap, om zoo geheel vergeten te worden. Hoe eenvoudig de man overigens geweest is, blijkt uit zijn Boerenlust, waarin hij zegt:

Ik leef van harten blije, 
De staatszucht lach ik meê, 
En in mijn linnen pije, 
Ben ik gansch wel te vreê; 
Mijn buik en voelt geen pijnen 
Van Spaansche of Rijnsche wijnen; 
Garstengort of haverenbrij, 
Voedt mij meer als lekkernij. 

Wij bevelen het werkje in de aandacht der liefhebbers, en brengen lof toe aan den Verzamelaar, aan wien wij onze kennismaking met den dichterlijken Huisman en Oud-Ouderling te danken hebben. - De titel van het werkje, die van een der oude bundels schijnt overgenomen, had wel iets anders kunnen zijn; want als men 't boekje ziet in zijn kleine formaat en modernen band, kan men niet anders denken dan dat cornelis maertsz nog heden te Hoogkarspel als huisman leeft.


{==381==} {>>pagina-aanduiding<<}

Boekbeschouwing.




Proeven van Christelijke Evangeliebeschouwing door A. Vinet. Uit het Fransch vertaald door M. Cohen Stuart, Predikant bij de Remonstrantsch-Gereformeerde Gemeente te Alkmaar. Te Alkmaar, bij H.J. van Vloten. 1851. In gr. 8vo. VI en 378 bl., in linnen band met vergulden stempel. f 3-80.

‘Wie, die met eenige belangstelling de geschiedenis der Christelijke Kerk in de jongste tijden gadesloeg, zal geheel onbekend zijn met vinet, den huss of wicklef dezer eeuw, zoo als hij niet ten onregte genoemd is; wiens invloed nu reeds onberekenbaar groot, waarschijnlijk in de toekomst nog veel grooter zal worden in wetenschap en Kerk? - Christenwijsgeer in den schoonsten zin van het woord, geestverwant van den grooten pascal, door juist oordeel en doordringend verstand; van den edelen fénélon, door mildheid van begripppen en eenvoud van zin; vereenigde vinet nederige godsvrucht met een verheven genie, den geest van een' wijze met een kinderlijk hart. Als Hoogleeraar aan de Universiteit van Bazet geplaatst, zag hij een verblijf zich aangewezen, uitnemend geschikt om zijnen rijken geest te ontwikkelen en veelzijdig te vormen. Aan 't naburig Duitschland ontleende hij waarheidsliefde en grondige geleerdheid, aan 't aangrenzend Frankrijk zuiveren smaak en gelukkige vormen, aan zijn Zwitsersch vaderland een edelen vrijheidszin, en van al die onderscheiden elementen, door een warm en levend Christendom bezield, vormde zijn zelfstandige geest een schoon harmonisch geheel, dat zich ook in zijne schriften uitgedrukt heeft. Een kunstzin door geloof geheiligd, eene wijsbegeerte door godsvrucht geleid, een genie door oorspronkelijkheid gekenmerkt en door studie gevormd, maakten de karaktertrekken uit zijner groote ziel, en vormen het heerschend

{==382==} {>>pagina-aanduiding<<}
karakter ook van zijne talrijke geschriften, die met den stempel zijner edele persoonlijkheid, de beproefde keur dragen van heilige waarheidsliefde en innig geloof. Begaafd met een schoonheidsgevoel in buitengewone mate ontwikkeld, en onbedorven gebleven door reinheid van zin, wist hij overal rijkdommen zich te verzamelen voor geest en voor hart, maar boven alles bleef toch voor hem het Evangelie de onwaardeerbare goudmijn, waarin hij steeds dieper zocht door te dringen, om haar verborgen schatten op te graven; de onuitputtelijke bron, waaraan hij 't eerst en 't liefst zijne wijsheid ontleende. Groot als diepdenkend geleerde, als begaafd letterkundige, als welsprekend redenaar, was hij daarom vooral groot, omdat hij Christen was met hart en ziel, Christen met zijn geheele wezen, met al de schoone talenten en edele vermogens van zijn rijk bevoorregten aanleg.’
Deze fraaije karakterschets zal voldoende zijn om onzen Schrijver te doen kennen, en de verwondering bij dezen of genen op te heffen, die het vreemd vinden, dat een werk van vinet door eenen Remonstrantschen Prediker is vertaald. Waarom niet? Geestverwantschap is het ware punt van vereeniging en eenheid. Waar geest en hart zamensmelten, vallen de muren van afscheiding weg; ook Kerkelijke namen, die hier en daar de kracht hebben van eene firma, ofschoon de geest die ze oprigtte reeds verdwenen en vergeten is. Niet dat vinet behoorde tot hen, die de leerbegrippen zijner Kerk prijs gaf voor het zwevende, niets beteekenende en wegredenerende, dat wel eens met holle klanken voor Christelijk, voor Bijbelsch, voor Evangelisch doorgaat; hij zwoer niet bij vastgestelde formulieren: integendeel, hij was een man van vooruitgang, maar hij vernielde den weg niet dien hij betrad, en liet ook geene puinhoopen achter zich, maar stichtte veeleer gedenkteekenen der waarheid. Luther en calvijn zouden hem erkennen als een der hunnen. Ik geloof niet, dat zij als zoodanig hen zouden erkennen, die zich als letterknechten onder de gehoorzaamheid aan formulieren begraven. En of zij dezulken als hunne geestverwanten zouden begroeten, die

{==383==} {>>pagina-aanduiding<<}
de waarheid des geloofs aan het wegredenerend verstand prijs geven, mag men ten minste betwijfelen.
Vinet is het beeld der hervorming in zijne ware consequentie. Op het standpunt des Schrijvers behouden het denken en het gevoelen beiden hunne regten, en het geloof brengt ze te zamen aan den voet van het kruis. Hij spreekt tot den geheelen mensch, en doet hem weten en gevoelen, dat de godsdienst het hoogste zelfbewustzijn is, van boven aangebragt, en in den mensch ontwikkeld. Zijne godsdienst is een leven in den vorm der waarheid, die uit God is, en in christus aanschouwd wordt.
Wij danken den Heer cohen stuart die deze vertoogen in het Nederduitsch heeft vertaald; want niet allen lezen gaarne Fransch, en velen van hen die Fransch lezen nemen liever iets luchtigers in handen.
De inhoud der vertoogen is rijk. Het eerste: ‘De blik des geloofs’ geeft den grondtoon aan voor alle de volgenden: christus, en dien gekruist, het middelpunt van het Evangelie. Geen lijdelijk zien beveelt hij aan, maar eene aanschouwing die dóórdringt, bezielt, heiligt en met ijver tot al wat schoon en goed is heenvoert. En alles wordt uit de persoonlijkheid van christus afafgeleid, omdat wij niet in het Christendom, maar in christus gelooven; terwijl het Christendom een gevolg is van het werk dat de Heer heeft volbragt. Levendig en krachtig stelt hij de verzoening en hare vruchten voor; beide evenzeer voortgevloeid uit den kruisdood des eeuwigen Middelaars.
Het tweede vertoog wemelt van zinrijke opmerkingen en schoone en stoute gedachten. Hij doet, naar aanleiding van Coloss. 1: 8, ‘de liefde in den geest’ kennen in haar eigen en waar karakter, zoo als zij onderscheiden is van en verre verheven boven elke zinnelijke, elke zelfzuchtige, elke natuurlijke genegenheid; zoo als zij eene liefde is, waarvan God het voorwerp, heiligheid het kenmerk, en éénheid met God en door God met allen het einddoel is. - Wijsgeerig zijn de opmerkingen over het leven en de waarheid. ‘Waarheid’ - zegt vinet -

{==384==} {>>pagina-aanduiding<<}
‘is nog iets anders dan een juist en zeker weten van 't verstand; waarheid is geen afgetrokken begrip; waarheid is iets meer wezenlijks; waarheid onderstelt altijd iets, dat is, dat in werkelijkheid bestaat, wat het dan ook zij, een feit of eene zaak. De waarheid is reeds, eer de rede haar waarnemen kan, zij bestaat inderdaad, eer zij in 't verstand wordt opgenomen, zij is in 't wezen der dingen, eer zij in de begrippen kan zijn. Waar is elk ding, 't geen is, wat het moet zijn, waar is elk woord, dat uitspreekt, wat het moet zeggen; hetgeen niet daaraan beantwoordt is onwaar, is valsch. Indien de mensch niet is, die hij zijn moet, niet doet, wat hij moet doen, dan moge hij de waarheid kennen, hij is dan in de waarheid niet, volgens de uitdrukking van johannes, die zegt, dat hij, die zijn broeder niet lief heeft, in de waarheid niet is. De waarheid in de schepping van God is de onderlinge harmonie van alle dingen; en hij, die door de zonde een wanklank brengt in die harmonie en de algemeene orde stoort, brengt logen voort, die met de waarheid strijdt, en is als mensch niet waar. Men zegge dus nimmer: die mensch heeft de liefde niet, maar hij heeft de waarheid. Dat kan niet wezen. Zoo hij niet lief heeft, heeft hij ook de waarheid niet.’
Het derde vertoog, ‘Des Christens gemeenschap aan de verdrukkingen van christus’ is eene vernuftige en gelukkige opvatting van paulus woorden, Col. 1: 24. Hij betoogt daaruit, dat de gemeente des Heeren en in haar elk lid lijdt en ondergaat wat de Heer zou lijden en ondergaan, indien hij als mensch op aarde omwandelde: de Kerk van christus is eene lijdende Kerk, en in haar de discipel van jezus een kruisdrager. Misschien dat er lezers zijn zullen, die beweren, dat vinet hier ietwat overdreven heeft, en op zich-zelve wijzen als blijken van het tegendeel. Maar dezulken mogen, eer zij veroordeelen, zich-zelven afvragen, of zij wel zoodanige Christenen zijn in wie christus leeft; indien het antwoord op die vraag ontkennend uitvalt, mist hun voorbeeld kracht van bewijs. Bovendien ga men na, of de Chris-
{==385==} {>>pagina-aanduiding<<}
tenen van dezen tijd zich niet beijveren het kruis van christus verre van zich te zetten, in plaats van het Hem gewillig na te dragen. Dezulken heeft de Schrijver niet op het oog gehad.
Het vierde betoog geeft, naar aanleiding van Coloss. 11:8, eene beschouwing van wijsbegeerte en overlevering, als twee kampvechters in dienst van den vorst der. duisternis, den geest van wereld en zonde. Luimig stelt de Schrijver de wijsbegeerte voor, - natuurlijk de valsche, die in het Paradijs den slang tot eerste hoogleeraar had, - zoo als zij uitermate beleefd en bescheiden christus en Christendom aantast. Het is of wij de geschiedenis lezen van het Rationalisme, van zijnen oorsprong af tot op strauss, die met éénen slag waande te vellen, waar eene eeuw honderd dolken op had botgestooten. Denk niet, dat vinet met kleinschatting of versmading op de wijsbegeerte nederziet; hoe zou hij dit kunnen, die haar kent, vereert, roemt, beoefent. Maar hij spreekt van die het voorwendt te zijn, doch het niet is: die eigenwijsheid, maar geene wijsheid bezit. Even zoo wacht hij zich voor misverstand op het gebied der overlevering.
In het vijfde betoog, dat een vervolg is op, en een geheel uitmaakt met het voorgaande, geeft hij den Christen, dien hij de oogen geopend heeft, de wapenen in handen om te strijden, en doet niet alleen den strijd kennen, maar leert ook hoe die gevoerd dient te worden. Wijsgeerige blikken slaat hij op waarheid, geloof en liefde, de zedelijke drieëenheid in het gemoed van den Christen. De aanval, strijd, en overwinning zijn schilderachtig voorgesteld.
Niet minder schoon is de redevoering, getiteld: ‘De steenen des tempels.’ Een man met zulk een fijn gevoel als vinet, moet en kan niet anders dan eenen zuiveren smaak voor gewrochten der kunst bezitten. Wij roemen zijn vernuft, als hij de lofspraak op de arme weduwe wegens hare tempelgift met de bewondering der Apostelen over de pracht des tempels verbindt, maar twijfelen of dit in het Evangelisch verhaal ligt. Even-
{==386==} {>>pagina-aanduiding<<}
wel moeten wij hem de eere toekennen, dat hij van die onschuldige vernuftspeling een voortreffelijk en waardig gebruik heeft gemaakt. Menigeen, die zich enkel bepaalt tot waarneming van de uitwendige verschijnselen in het mateloos gebied der Natuur, zonder zich op te heffen tot, en in gemeenschap te stellen met Hem, die alle deze dingen heeft geschapen, neme de leeringen ter harte, die vinet met vriendelijke en heusche hand aanbiedt. Inderdaad, die op de beschouwingen van zijn verstand alleen afgaat en de eischen en regten van zijn hart miskent, ziet met verwondering naar de steenen van dien uitgebreiden tempel; maar den God, die er in woont, den God die hem gesticht heeft ziet hij voorbij of vergeet hem. Verrassend doet de auteur het uitkomen, dat het doel van christus verschijning zich verder uitstrekte, dan om het verstand te verlichten, omdat de dwaling des verstands geene behoefte heeft aan verzoening. Onze rede behoeft de waarheid slechts te zien, en het gaat de dwaling dan als de duisternis bij den opgang der zon. Te regt mag hij vragen: ‘Is Hij gekomen om het zoenoffer te brengen voor de dwalingen van onze rede of - voor de zonden van ons hart? Is hij gekomen om ons te leeren juist en grondig te redeneren of - zuiver en regtvaardig te handelen? Waartoe heeft Hij ons willen vormen door Zijne verschijning op aarde: tot wijsgeeren of - tot godvruchtigen?’ Even waar en gepast is hetgeen aangevoerd wordt over de hedendaagsche vergoding van het verstand
ten koste van het hart; terwijl eenvoud, door adeldom des harten geheiligd, in minachting deelt. In den tempel der afgoderij onzer eeuw knielen hare priesters voor twee altaren: dat der zinnelijkheid en dat der rede.
Het zevende betoog doet ons de godzaligheid als een gewin beminnen. Wijsgeerig wederlegt vinet eene dubbele beschuldiging tegen de Christelijke godsdienst ingebragt; namelijk, dat het Evangelie zich te veel rigt naar menschenbegeerte tot geluk, en dus zelfzucht bevordert, en: - dat het alleen en te veel op zelfverloochening aandringt en dus het streven naar geluk in den

{==387==} {>>pagina-aanduiding<<}
weg staat. Voldingend lost hij die tegenstrijdige, de eene de andere vernietigende aantijgingen op. Zij liggen in den mensch, niet in de godsdienst. De laatste verzoent die twee tegenstrijdigheden, welke liggen in de zucht naar volmaking en in de neiging tot geluk. Heerlijk ontwikkelt de begaafde Schrijver de heilige en heil aanbrengende kracht van het Evangelie, dat alle behoeften bevredigt, de zelfverloochening verheft boven zelfkwelling, en in de liefde de bron der gelukzaligheid opent. Zoo blijkt het een ijdel pogen te zijn ‘Godsvrucht te willen scheiden van geluk, en uit de godsdienst alle denkbeeld van vreugd en zegen te willen weren, alsof zulk een denkbeeld onteerend voor den redelijken mensch en krenkend voor de zedewet ware.’
Het laatste betoog treedt in bijzonderheden over het innig verband tusschen genade en geloof. Gods genade in christus is de oorzaak, de grond van onze zaligheid, het geloof het middel, waardoor zij verkregen en aangenomen wordt. Beide is genade en dus de hoofdzaak en het wezen der Evangelieleer, zoodat, indien de zaligheid ons eigendom zal worden, de genade in ons het geloof moet werken. Heldere begrippen heeft vinet over de vergiffenis van schuld en hare gevolgen, over het onafscheidelijk verband tusschen geloof en goede werken.
Onze lezers, deze aankondiging in handen nemende, zullen ontwaren, dat vinet geen alledaagsch werk, geen stichtelijk boek waarbij men insluimeren kan, geschreven heeft. De vertaling is wèl gelukt; men zou bijkans gelooven, dat de Zwitser in 't Hollandsch geschreven hebbe. De Uitgever heeft voor eene nette, fraaije uitvoering gezorgd, om het boek te brengen, waar het aan zijne bestemming beantwoorden kan, te weten, onder den beschaafden stand. Wil men toch het schoone van dit werk genieten, men mag niet aan beschaafde vormen vreemd zijn. Maar vooral dient men een Christelijk hart te hebben, of althans zucht en lust om dat te ontvangen; gelijk er geestelijke honger en dorst noodig is, om zich te voeden met het brood des levens, en te verkwikken aan de heilfontein des Evangeliums.

h.
j.h.s.


{==388==} {>>pagina-aanduiding<<}

Handleiding tot Christelijk Godsdienst-onderwijs voor jongelingen uit den beschaafden stand, inzonderheid aan Gymnasiën en andere Inrigtingen van opvoeding en onderwijs. Naar het Hoogduitsch van Prof. K.R. Hagenbach. Te Amsterdam en Rotterdam, bij P.N. van Kampen en H.A. Kramers. 1851. In kl. 8vo. 291 bl., gecartonneerd, f 1-20.

Met regt was de bekwame Rotterdamsche Kerkleeraar bouman van oordeel, dat hij door de vertaling van dit geschrift in eene bestaande behoefte voorzag. Het is volkomen waar, dat jonge menschen, die door geboorte en opvoeding bestemd zijn om zich in de hoogere, immers de meer beschaafde kringen der zamenleving te bewegen; jongelingen, aan wie in vele en veelsoortige kundigheden eene grondige, wetenschappelijke opleiding te beurt valt, ook naar hunne behoeften een ander en dieper onderrigt noodig hebben in de Christelijke godsdienst, dan dat der gewone katechisatiën. Zal hunne godsdienstkennis in evenredigheid staan tot hunne gansche overige opleiding; zal hunne ingenomenheid met het Evangelie worden ontwikkeld; zullen zij zich helder bewust worden van den diep-ingrijpenden invloed van het Christendom op alle vormen van ontwikkeling des menschelijken geestes; zullen de hier bedoelde jeugdige gemoederen beveiligd worden en blijven tegen dien ellendigen geest van betweterij, minachting, zoo niet spotternij omtrent het heiligste en eerwaardigste, dan eischen de behoeften van onzen tijd veel, zeer veel in dit opzigt. Wordt hunne geschiedkundige kennis gevormd, dat geeft eene geheel gewijzigde rigting aan hetgeen zij moeten weten van de Bijbelsche historie; wordt hun schoonheidsgevoel zoo wel opgewekt als bevredigd door de meesterstukken der klassieke oudheid, het is van het hoogste belang, hen te doen zien, hoe de gewijde hierin niet achter staat bij de ongewijde; blijven hun de aanvallen van het ongeloof, zoo op de Christelijke godsdienst als op de verschillende Bijbelboeken niet onbekend, het is noodig, hen de waarheid, voortreffelijkheid en god-
{==389==} {>>pagina-aanduiding<<}
delijkheid der eerste te doen gevoelen, en voor hen kan men de laatste niet met een eenvoudig stilzwijgen - dat vermoeden van onwederlegbaarheid zou wekken - voorbijgaan.
Voortreffelijk is tot het aangestipte dit werkje ingerigt. Het geeft, naar ons inzien, juist wat het geven moet: te veel noch te weinig. Zorgvuldig de scheiding in het oog houdende van het wetenschappelijk en den inhoud van ons godsdienstig geloof, geeft de Schrijver geen dor dogmatisme in de hand, maar ontwikkelt de ontvangbaarheid voor Christelijke indrukken in geest en gemoed. Dat men zulks hier te wachten heeft, blijkt reeds uit hetgeen in de Inleiding gezegd wordt over Godsdienst en Openbaring, waardoor onderwijzer en leerling op het juiste standpunt geplaatst worden, vanwaar zij de Christelijke godsdienst in het hier volgend onderrigt hebben te beschouwen. Daarom keuren wij ook volkomen goed, dat meer dan de helft van het geheel wordt toegewijd aan eene beschouwing van de Bijbelboeken, en de zwarigheden niet verzwegen, die bij het tegenwoordig licht der wetenschap tegen enkele bijzonderheden in sommigen, worden ingebragt. Het is van groot belang, dat de jonge lieden, die hagenbach en zijn vertolker zich voor oogen stelden, de Heilige Schriften op haren juisten prijs weten hoog te schatten. Wanneer dit fundament bij hen vast staat, wordt het gebouw, daarop opgetrokken, niet zoo ligt ondermijnd.
De eigenlijke geloofs- en zedeleer wordt verdeeld in: de leer van God, - van den mensch, - van christus en zijn heil, - de heilsorde, - de verwachting en beloften des Christendoms (alzoo: Theologie, Anthropologie, Christiologie, Soteriologie, Eschatologie). Het wijsgeerige is hier met het Bijbelsche over 't geheel gelukkig vereenigd, en waar de Schrijver zich van sommige geijkte terminologiën niet kan of mogt onthouden (b.v. erfzonde, drieëenheid enz.), daar is zijne voorstelling zoodanig, dat een verlicht, nadenkend Christen er zich meestal door bevredigd vindt, en van de Christelijke godsdienst zonneklaar het verwijt wordt afgeworpen, alsof

{==390==} {>>pagina-aanduiding<<}
zij bestond in eene reeks van duistere, zoo niet onverstaanbare of zelfs wel ongerijmde leerstukken. De ontwikkeling van de leerbegrippen wordt ook in geenen deele voorbijgezien, gelijk, ook door aanhaling van klassieke en andere Schrijvers, Grieksche bewoordingen in het N.V. enz. het geheel eene gansch niet oppervlakkige ontwikkeling onderstelt, maar daardoor dan ook in zijne soort volkomen bruikbaar is.
Echter - en dit achten wij er eene uitstekend groote verdienste in - niet zonder mondeling onderrigt zal het geschrift regt bruikbaar zijn. Een enkel woord vaak strekt meer tot handleiding voor den onderwijzer, dan wel tot opheldering voor den leerling. Het boek vordert nadere toelichting, en waarom wij dit beter achten, dan dat het tot zelfoefening genoegzaam ware? Omdat men dan te ligt op eigen wieken poogt te drijven; tegen misverstand niet genoeg beveiligd is; gevaar loopt van te luchtig heen te stappen over 't geen niet aanstonds klaar schijnt, en vooral: omdat een onderwijzer, niet alleen zijn onderwerp meester, maar ook, er door bezield, en uit wien niet de doodende letter, maar de levendmakende geest spreekt, oneindig beter geschikt is dan een boek op zich-zelf, om de levende kracht ten leven aan te bevelen, die in het Evangelie is.
Behoeven wij van eene Handleiding, door hagenbach geschreven en door Dr. bouman vertaald, nog te zeggen, dat zij op de hoogte der wetenschap staat? Dat blijkt niet alleen uit de aanhaling der jongste geschriften, maar ook uit de gansche houding van het boekje, welks vertaling en uitvoering (misstellingen en drukfouten, gelijk onesymus (i), bladz. 159, ontmoet men zelden) allen lof verdient, en dat wij daarom ook met alle ruimte aanbevelen.
Ω.





Afscheidsrede over Matth. XXVIII: 20b, uitgesproken te Dwingeloo, den 1 Februarij 1852, door C. van Schaick, Predikant aldaar, beroepen te Paramaribo in Neêrlands West-Indiën, Ridder van den Ned. Leeuw, Lid van ver-
{==391==} {>>pagina-aanduiding<<}
schillende geleerde Genootschappen. Te Meppel, bij H.J. Gelderman. 1852. In gr. 8vo. 30 bl. f :-30.

Een hartelijk afscheidswoord, welks uitgave zeker welkom zal zijn geweest aan de Gemeente voor welke het werd uitgesproken, en aan de vele vrienden die van schaick zich door zijne uitgegevene schriften en ijverige bemoeijingen had verworven. Dat het stuk als leerrede vrij wat te wenschen overlaat, - kon het anders? Opgesteld te midden van drukten, toebereidselen en aandoeningen, eigenaardig verbonden aan vertrek uit het Vaderland en de afreis naar de overzijde van den Oceaan: het afscheidswoord is er in ons oog te beter, te hartelijker om, dat het niet uitziet als eene afgepaste predikatie.
‘Ziet, ik ben met u’, is de tekst; de Spreker ontwikkelt vooraf wat dit woord zegt, wien het geldt, wie zoo sprak, waarom Hij dit zeide; vervolgens ontvouwt hij, hoe dit woord van den Heer ten allen tijde blijft: een woord van vermaning, voor alle nalatigen en onverschilligen - een woord van bemoediging, ten dage des lijdens - een woord van vertroosting, in de ure des scheidens. Alles is hartelijk en draagt getuigenis van den wederkeerigen band tusschen de gemeente en den leeraar die van haar scheidde. Afzonderlijke aanspraken, die dan ook bij zulke gelegenheden niet zelden vrij gekunsteld zijn, worden niet medegedeeld. Zijn zij gehouden, dan zullen zij voor algemeene mededeeling minder geschikt zijn geoordeeld.
Onze beste wenschen vergezellen onzen Medebroeder naar het oord zijner bestemming. Hij had zich ten onzent eenen gunstigen naam verworven, vooral als volksschrijver en in het schilderen van volksgebruiken, inzonderheid in Drenthe. Misschien schreef hij te veel; misschien zou hij zijnen roem niet hebben kunnen handhaven, indien hij, bij langer verblijf in Drenthe, zijne vruchtbare pen niet hadde bedwongen. Maar nu hij in een geheel ander oord verplaatst is, zal hij, althans wij hopen 't, ook dáár zijne gave van opmerking en beschrij-
{==392==} {>>pagina-aanduiding<<}
ving niet verloochenen. Wanneer hij er eenmaal op zijn gemak is en zich eene genoegzame mate van kennis der zeden, gewoonten enz. in onze West-Indische Bezittingen heeft verworven, mag men, spaart God hem leven, gezondheid en opgewektheid, in dat klimaat, nog veel aangenaams en belangrijks van zijne geoefende pen verwachten.




Onderrigt omtrent het bidden, door J. van Eyk, in leven Predikant te Loosduinen. Nieuwe uitgave. Met een aanprijzend woord van J. Brave, Predikant te Amsterdam. Te Amsterdam, bij C.J. Borleffs. 1851. In gr. 12mo. 155 bl. f :-60.

Dit eenvoudig geschrift van eenen in zijnen tijd hoogst verdienstelijken Godsdienstleeraar, het eerst in 1817 in het licht gezonden, verdiende wel op nieuw uitgegeven te worden, en de Eerw. brave heeft wèl gedaan met het in te leiden bij hen, die het ter onderrigting en besturing kunnen gebruiken. Dat zijn meer eenvoudige Christenen; voor dezulken is het geschreven, maar ook voor dezulken is het hoogst nuttig. Wat het bidden is - tot wien - wat het onderstelt - hoe noodzakelijk het gebed zij, zoowel om te verkrijgen hetgeen wij noodig hebben, als om ons te versterken in het gevoel van behoefte - den Allerhoogste te eeren - aan de eischen van den Bijbel te voldoen enz.; de nuttigheid des gebeds; de wijze waarop wij moeten bidden, zoo wat uitwendige als inwendige vereischten aangaat; de voorwerpen (liever: onderwerpen) des gebeds, zoowel het ligchamelijke als het geestelijke; de tijd en de plaats van het bidden, ten deele dagelijks op gezette tijden - ten deele bij de openbare godsdienstoefeningen enz.; eenige bijzonderheden, als: het gebruik van formuliergebeden in het algemeen en van het gebed des Heeren in het bijzonder - gebedenboeken - onderrigt van kinderen in het bidden - het opschrijven en voorlezen van gebeden - het bidden in den naam van jezus - het

{==393==} {>>pagina-aanduiding<<}
bidden door of in den Geest, en eindelijk: eenige gebreken bij het bidden met de middelen daar tegen, - zietdaar de voornaamste hoofdzaken, in dit werkje eenvoudig, verlicht, hartelijk behandeld.
Het gebed is eene zaak van het hart, want het is de hoogste gemeenschaps-oefening met het Wezen aller wezens. Maar het is daarom niet iets, waarbij het voegzame en ordelijke onverschillig is. Daarom mag men dit onderrigt wel ter harte nemen en prijzen wij het werkje gaarne aan. De aanmerkingen, die wij er op hebben, betreffen meestal slechts kleinigheden; de Schrijver, reeds lang ontslapen, kan er zijn voordeel niet meer mede doen. Zegen over het gebruik is onze hartelijke bede!





Geschiedenis der Christelijke Kerk, voor Catechisatiën, Zondagsscholen en huisgezinnen; door P. Duys. Te Kampen, bij K. van Hulst. 1852. In kl. 8vo. 60 bl. f :-25.

Beknopt overzigt der Algemeene geschiedenis, voor eerstbeginnenden, door J.C. Eger, Onderwijzer te Appingadam. Te Groningen, bij J. Oomkens, J.zoon. 1851. In kl. 8vo. 108 bl. f :-60.

Deze beide leerboekjes kunnen in een Tijdschrift als het onze slechts worden aangekondigd. Beiden zijn in hunne soort aanbevelenswaardig, en kunnen dienen om een algemeen overzigt te geven van hetgeen ieder, die aanspraak op Christelijke kennis en algemeene beschaving maakt, iets beter dient te weten dan het weinige, dat er in een zoo eng bestek van kon gezegd worden. Het voornaamste is slechts vermeld, en het is waarlijk niet zoo gemakkelijk als het schijnt, eene goede keuze te doen uit datgene, waarover talrijke boekdeelen kunnen gevuld worden. Gaarne prijzen wij deze boekjes aan.





{==394==} {>>pagina-aanduiding<<}

De Bijbelsche geschiedenis. Een Lees-, Leer- en Prenteboek voor de Jeugd; inzonderheid voor Scholen, Catechisatiën en huisgezinnen. Met 192 Plaatjes. Door G. van Sandwijk. Te Purmerendè, bij J. Schuitemaker. 1851. In kl. 4lo. 266 bl. f 1-10; bij 12tallen f :-75. In carton f 1-40; bij 12tallen f :-75.

De rij van lees-, leer- en prenteboeken voor de jeugd van den bekwamen en werkzamen stads-onderwijzer van sandwijk is reeds algemeen bekend en met bijval ontvangen. Het Prenten-Magazijn, welks uitgave hij in 1841 onder medewerking van den Heer d. broedelet ondernam, is na de verschijning van acht jaargangen als compleet beschouwd. In dat werk zijn de meest merkwaardige zaken en gebeurtenissen kort en duidelijk voor de jeugd behandeld, en met eene houtsneêprent en een vierregelig versje opgehelderd. Het plan, om den inhoud te rangschikken en in afzonderlijke gedeelten uit te geven, is daarna volvoerd, zoodat alsnu in acht Kwarto deelen verkrijgbaar zijn: Vaderlandsche geschiedenis; Aardrijkskunde; Kinderspelen; Ambachten; Bijbelsche geschiedenis; Natuurkunde; Spreekwoorden; Nederlandsche uitvindingen, ontdekkingen, enz.; Natuurlijke geschiedenis; Kermisvermakelijkheden; Levensbeschrijvingen; Zangkunst; Straatnering; Avonturen van joris prop; en Spookhistoriën. De Bijbelsche geschiedenis ligt nu voor ons en heeft regtmatige aanspraak op aanbeveling. Enkele belangrijke onderwerpen zochten wij wel te vergeefs; enkele anderen beschouwen wij wel als minder geschikt, en ook de uitvoering der prenten kunnen wij niet overal gelukkig noemen; maar den bijgevoegden tekst vinden wij uitmuntend om zijne eenvoudigheid, zaakrijkheid en duidelijkheid. Het werk is allezins waardig kinderen in de hand te worden gegeven, en zelfs bijzonder geschikt om op scholen, en bij catechisatiën gebruikt en in den huiselijken kring gelezen te worden; ook om voor geschenken te dienen. Volkomen vereenigen wij

{==395==} {>>pagina-aanduiding<<}
ons met hetgeen in de Nieuwe Bijdragen ter bevordering van Onderwijs, enz. van Mei 1842 ten aanzien van deze prentwerken is gezegd: ‘De inhoud dezer prenten maakt eenen diepen indruk op het kinderlijk geheugen en gemoed en niet ligtelijk wordt dezelve vergeten, gelijk mij reeds bij ondervinding gebleken is. - Ik noem het een gelukkig denkbeeld de geschiedenis aldus aanschouwelijk voor te stellen. Hierdoor wordt zij eerst regt geschikt voor de lagere school. Deze toch is de plaats der aanschouwing, niet der wetenschap, en hoe aanschouwelijker het onderwijs gemaakt wordt, hoe meer de school aan hare bestemming zal beantwoorden. - Hartelijk wensch ik daarom dat deze onderneming steeds bijval moge vinden en ondersteund worden gelijk zij verdient.’
De groote nuttigheid en bruikbaarheid van dit werk in aanmerking nemende, achten wij het jammer dat de prijs, hoe matig ook gesteld, nog altijd te hoog is voor de geringere klassen onder welke vooral wij 't verspreid zouden wenschen, daar jong en oud er op elke bladzijde iets vindt dat hem aantrekt, sticht en leert. De vraag dringt zich dáárom aan ons op, of er, door Vereeniging van Christenvrienden, niet aan eene algemeene verspreiding van dit werk gedacht zou kunnen worden?

De opvoeding der vrouw, haar gewigt, doel en aard. Naar het Engelsch van Barbara H. Farquhar, eene landmansdochter, Schrijfster van ‘De Roem der dagen’; door C.V.A. Te Amsterdam, bij M.H. Binger en Zonen, Drukkers en Uitgevers. 1851. In gr. 8vo.; in kartonnen band. XII en 86 bl. f 1-:

Over de opvoeding der vrouw te schrijven is geene gemakkelijke taak; daartoe is bovenal het hoofd en het hart eener vrouw noodig. Wij behoeven niet te zeggen waarom: de heeren der schepping weten het wel, en de dames, die Boekbeschouwingen lezen, zullen het wel gevoelen. De eervol bekende Schrijfster van de Roem

{==396==} {>>pagina-aanduiding<<}
der dagen heeft een boekje over die opvoeding in het licht gegeven, en getoond, dat zij geschikt en bevoegd is over dit zoo teeder als belangrijk onderwerp mede te spreken. Van de toepassing harer denkbeelden mag men goede vruchten te gemoet zien, wanneer men behoorlijk het terrein in acht neemt waarop zij de vrouw plaatst, ten aanzien van de roeping en bestemming die zij te vervullen, en van de pligten die zij te volbrengen heeft. Naar het zuiver godsdienstig gezigtspunt der Schrijfster, eene beschaafde landmansdochter, is het geen wonder, dat zij de vrouw tot wat hoogers wil hebben opgevoed dan om voor den muzijklezenaar te zitten, aan de speeltafel den tijd te dooden, in balzalen te schitteren, of om niets te zijn. Zij aanschouwt in de vrouw de bezielende moeder der levenden; de deelgenoot des mans in lief en leed, in goede en kwade dagen; den zegen voor de toekomst. Ja, wij gelooven het ook, dat menig zoon behouden is voor tijd en eeuwigheid door het moederlijk gebed, en dat aan menig kind is vervuld geworden wat ambrosius, de Kerkvoogd van Milaan, tot monika, de vrome moeder van augustinus zeide: ‘Een kind van zoo vele tranen en gebeden kan niet verloren gaan.’
Onze Schrijfster geeft een juist denkbeeld van den invloed der vrouw, en van het gewigt der vrouwelijke opvoeding, en omschrijft zeer naauwkeurig het plan en den aard van die opvoeding. Wij bevelen onze lezeressen aan niet alleen te lezen, maar in bepaalde overweging te nemen wat zij zegt van de geneeskundige wetenschap, als eene wezenlijke behoefte voor de vrouw, als moeder. Behartiging verdienen hare zielkundige aanmerkingen over de moeder, zoo als zij haar kind met gunstig of ongunstig gevolg voor zijne levensbestemming vormt. Een der best gelukte Hoofdstukken is dát, waarin zij de opvoeding der vrouw uit de lagere volksklasse behandelt. Waarheid en scherpzinnigheid geven belangrijke waarde aan hare opmerkingen. Bij de lezing zal ieder overtuigd worden, indien hij 't niet reeds is, dat de vrouw, welke, zoo al niet haar gansche leven, dan toch hare jeugd in dienstbaren staat heeft doorgebragt,

{==397==} {>>pagina-aanduiding<<}
de volle zorg der opvoeding verdient, zoowel tot haar eigen geluk, als tot dat van hen, met welke zij in betrekking komt. Zij eindigt met den invloed der onwetendheid op de vervulling van gewone huiselijke pligten.
Wij kunnen Jufvrouw barbara den lof niet weigeren van een menschkundigen blik in het hart en innerlijk leven der vrouw geworpen te hebben. Onze lezeressen beloven wij er veel nut uit, wanneer zij lezen met aandacht. Ook de uitvoering van 't werkje is fraai.

Scheikunde voor den beschaafden stand en het fabriekwezen door J. Girardin, Hoogleeraar in de Scheikunde enz. Tweede druk. Vijfde tot Tiende Aflevering. Te Gouda, bij G.B. van Goor. 1851-1852. In gr. 8vo. 352 (478-820) bl. De prijs van elke Aflevering is: f 1-: Het geheele werk alzoo f 10-:

Met deze vijf Afleveringen is de tweede druk van dit werk compleet, waarvan wij de vijf eerste Afleveringen vroeger in dit Maandschrift (October 1850, bl. 590) aankondigden. Met verwijzing naar die beoordeeling, heeft Rec. hier alleen bij te voegen, dat de inhoud er van de bewerktuigde Scheikunde bevat, die over het geheel alle aanprijzing verdient, vooral voor hen, die op eene onderhoudende wijze zich met de scheikundige wetenschap, ook met toepassing op het fabriekwezen, wenschen bekend te maken. Men geloove echter niet, dat zij voor het élémentair scheikundig onderwijs, hetwelk de fabrikant behoeft, voldoende is. Eerst na dit onderrigt zal hem de lezing van girardin's werk te stade komen en tot nut kunnen zijn. De reeks van onderwerpen, welke hier worden behandeld, heeft de Vertaler op vele plaatsen vermeerderd. Zoo, b.v., vindt men een belangrijk bijvoegsel over Gutta percha en gevulcaniseerd caoutchouc, dat in het oorspronkelijke boek niet wordt aangetroffen. Daarbij maakt een uitvoerig register het werk voor den lezer bruikbaarder en het opzoeken van elk onderwerp of ligchaam gemakkelijk. Met dit

{==398==} {>>pagina-aanduiding<<}
weinige, meent Rec., is de waarde van deze scheikunde, bij hetgeen daarover in de vorige beoordeeling gezegd is, genoegzaam aangewezen.
Ten aanzien van de vertaling mag niet verzwegen worden, dat de Vertaler weder even vlug, als bij de eerste vijf Afleveringen, is te werk gegaan. Rec. zal eenige der aanmerkingen, die hij onder 't lezen heeft gemaakt, hier aanstippen. - Bij de élémentair analyse stuitte hij op meer dan eene onnaauwkeurigheid en betwijfelt zeer het nut van hetgeen hier geleverd is. Bl. 407 wordt gesproken van dierlijke zelfstandigheid, die door zuurstof in het koperoxyde brandt en tot water- en koolzuurgas overgaat. Gebeurt niet hetzelfde met alle organische ligchamen, zelfs met de zoodanigen, die geene stikstof bevatten? Verder heet het, dat zich het koolzuurgas in de potassa-oplossing gaat ontbinden. Wat geschiedt dan daarbij? - Bl. 408 wordt gezegd, dat men de waterstof en koolstof mengt; moet dit niet zijn: weegt?
Wat eene laag zuiver kooloxyde beteekent, is ons niet regt duidelijk. Bedoelt men koperoxyde, waartoe dan de laag zuiver oxyde, die er onmiddellijk op volgt?
Het onderzoek op stikstofhoudende zelfstandigheden is vrij oppervlakkig. Bovendien wordt het stikstofgehalte schier uitsluitend aangewezen door de verbinding er van met waterstof, en alzoo door de gewigtsbepaling van het gevormde ammoniac-zout.
Onder de onnaauwkeurigheden, die ons in het oog zijn gevallen, behooren b.v.:
Bl. 424 over oxyde-zout, dat zal moeten zijn: een ijzer-oxyde-zout.
Bl. 459. Bij de bereiding van Pectine wordt gezegd, dat men het vocht laat koken, om de daarin vervatte stikstof of de eiwitstof te doen stremmen. Kan stikstof stremmen? Stremmen andere stikstofhoudende stoffen, behalve eiwit en fibrine?
Bl. 503 wordt bij de levertraan Iodium gemist.
Bl. 602 spreekt de Schrijver van geschilde en ongeschilde (robée en non robée) meekrap. In den handel en

{==399==} {>>pagina-aanduiding<<}
de verwerij onderscheidt men ze door beroofd en onberoofd.
Volgens bl. 619 zou het Santelhout met Fernambuc vervalscht worden. Wij gelooven het niet, maar wel dat het laatste verwhout met minder dure houtsoorten wordt vermengd.
Bl. 630 is Thè a poudre de canon door buskruid-thee vertaald. Zij heet Joosjes thee.
Bl. 650 wordt Piment en Spaansche peper voor dezelfde vrucht gehouden, en gesproken van Indische pijnappelkernen en van zaden van den purgeerhoutboom. Rec. vermoedt, dat met de eerste de zaden der Jatropha curcas (Pignons des barbades, d'Inde) met de laatste die der croton Tiglium (Bois purgatif des Moluques) bedoeld wordt; zoodat zij in Nederland onder de namen door den Vertaler gegeven, niet bekend zijn.
Bl. 663 is de chrozophora (lees crozophoea) tinctoria (croton tinctorium) de plant, van welke in het Zuiden van Frankrijk de tournesollappen worden bereid, door braaknoot vertaald, onder welken naam wij alleen de nux vomica kennen.
Bl. 747 staat zuurstofhoudende zelfstandigheden, lees: stikstofhoudende.
Bl. 778. Ofschoon Rec. niet gelooft, dat wijn opzettelijk door loodoxyde wordt gezoet, zou toch het hier opgegeven herkenmiddel geen doel treffen. De kool tot ontkleuring van den wijn aangewend, zal toch het loodzout ontleden en het vormen van zwavellood door gezwaveld waterstofgas verhinderen.
Volgens bl. 759 schijnt het alsof de hop in het bier alcohol zou bevatten; eindelijk, om niet meer aan te halen, is de Vertaler soms ál te getrouw bij de overzetting geweest, en wordt bl. 790 alsem aftreksel (Extrait d'absynthe) de in Frankrijk en hier bekende liqueur genoemd.
De druk en de houtsneêfiguren daarentegen zijn beter, en behalve deze feilen, blijft het werk van girardin den beschaafden stand aanbevolen.





{==400==} {>>pagina-aanduiding<<}

China, het verledene en de toekomst, door W.G. Rhind. Uit het Engelsch vrij vertaald. Te Amsterdam, bij Gebr. Diederichs. (Zonder jaartal.) In gr. 8vo. 193 bl. f 1 - 90.

Daar China eerst door den aanval der Britten en vervolgens door de Europesche reis en de toespraken van den Heer gutzlaff in de laatste jaren zeer de aandacht ook van ons publiek getrokken heeft, zullen wij in de aankondiging van dit werkje iets uitvoeriger zijn, dan anders omtrent dergelijke geschriften onze gewoonte is; te meer, daar het rijk van inhoud mag heeten. Het bevat namelijk overzigten over: I. de geschiedenis; II. 't grondgebied; III. de regeringsvorm en wetten; IV. de beschaving des volks; V. de taal- en letterkunde; VI. de landbouw en bevolking; VII. de godsdienst der Chinezen; VIII. de verkondiging der Christelijke godsdienst; IX. de vooruitzigten; X. de verspreiding van het Evangelie door inboorlingen; XI. de tegenwoordige toestand van de Christelijke Zendelinggenootschappen; XII. eene beknopte levensschets van Dr. k.f.a. gutzlaff; XIII. eenige opmerkingen omtrent de Evangeliséring van China, en ten slotte, XIV. een vijftal bijlagen.
Dat de geschiedenis, waarop het woord: verledene, op den titel, doelt, in 14 bladzijden niet volledig kan behandeld zijn spreekt van zelf. De berekening van het bestaan des rijks, zonder den fabelachtigen en traditioneelen tijd, aan te vangen van ruim 2500 jaren vóór christus; dus (volgens de gewone tijdrekening) van vóór den zondvloed af, schijnt wat sterk; want op dien voet zouden de Israëliten even goed hun volksbestaan met vader noach kunnen doen aanvangen. Eene andere tijdrekening echter brengt het begin tot 104 jaren nà den zondvloed. Maar de Chinesche Chronologie blijkt even onzeker als omslagtig te wezen, en vordert, wat de Schrijver er van zeggen moge, ingespannen studie, zonder tot overtuiging te leiden.
Over de begrooting van China's uitgebreidheid op

{==401==} {>>pagina-aanduiding<<}
1,298,000 □ mijlen willen wij den Schrijver niet lastig vallen, ofschoon zij elders vrij wat minder wordt opgegeven. Dit zelfde geldt omtrent de bevolking.
Belangrijk is het 3de Hoofdstuk over den regeringsvorm en de wetten. De eerste is aartsvaderlijk. d.i.: De Keizer wordt als de vader van allen beschouwd; de wetgeving is geheel op het stelsel van voortdurende kinderlijke gehoorzaamheid en onbeperkt ouderlijk gezag gegrond. Dit lost, volgens den Schrijver, het vraagstuk op: hoe de Chinezen, onbekend met Staathuishoudkunde en Christelijke zedeleer, onder eene verbazend talrijke bevolking, de wetten hebben kunnen handhaven en hun rijk voor overweldiging (hier vergeet hij de vroeger door hem vermelde verovering des Lands door de Manchou-Tartaren) en verkleining hebben weten te behoeden. Ook noemt hij de Chinezen grondig bekend met de menschelijke natuur en ongewoon ervaren in de toepassing van zuivere beginselen. Toch wordt hier de regeringsvorm een volslagen despotismus genoemd; maar ook gezegd: dat haar zóó te vestigen, een graad van doorzigt en oordeel aanduidt ver boven een barbaarschen toestand verheven. De verdediging van dit stelsel is inderdaad in de gegevene omstandigheden ook niet verwerpelijk. Verder blijkt nogtans, dat eene zorgvuldige bespieding van alle de ambtenaren, niet minder dan eerbied jegens den Landsvader, tot de onderwerping en orde bijdraagt. Het grondbeginsel van kinderlijke onderwerping, de overeenstemming der wetten, de éénheid van 't letterschrift en de gelijkheid der gewoonten zal, naar 't gevoelen des Schrijvers, de taak der Zendelingen gemakkelijk maken; de ondervinding echter heeft dat nog niet bevestigd: immers de pogingen dezer zendingen duren reeds langer dan eene eeuw, maar zijn nog luttel geslaagd. De uitbreiding van den opiumhandel kan ook de Christenen niet in een voordeelig licht plaatsen, maar maakt hen veeleer den overouden titel van Barbaren wel waardig, en de tegenwoordige mededinging van Roomsche en Protestantsche Zendelingen kan insgelijks voor de

{==402==} {>>pagina-aanduiding<<}
Evangelisatie niet gunstig werken. Dit Hoofdstuk geeft voorts eene duidelijke beschrijving van het Kabinet, en der zes Hooge Regtbanken (Ministeriën), en andere Ligchamen van bestuur; waaronder de Raad der Keurmeesters, tot toezigt over alle takken van beheer en zelfs over des Keizers handelingen, zeer merkwaardig is. Van de wetten, hier veelal geprezen, wordt mede een voldoend overzigt gegeven, waaruit blijkt, dat het bamboesriet bij derzelver handhaving een gewigtige rol speelt. Hoe de Schrijver die wetten kan beschouwen als bewijzen van vooruitgaande beschaving (bladz. 30), terwijl zij van zeer hoogen ouderdom zijn, begrijpen wij niet.
Tot eene proef, hoe dit punt behandeld wordt, diene 't volgende: ‘De Godsdienstige wetten kennen den Keizer het uitsluitend voorregt toe, om den Allerhoogsten eer te bewijzen, en verbieden den onderdanen de groote offeranden te doen. Er worden overheidspersonen vereischt om het oppertoezigt te hebben over de heilige, godsdienstige gebruiken in de verschillende districten, en waar zij gevestigd zijn, moeten zij zich bij zulke gelegenheden, voorbereiden door vasten, zelfverloochening en onthouding van elk zinnelijk genot, op straffe van, bij overtreding, hun tractement voor ééne maand te verbeuren. Hij, die verzuimt de dieren en het graan, voor de offeranden vereischt, gereed te hebben, wordt gestraft met honderd stokslagen; en eene moedwillige vernieling der publieke altaren, wordt met even zoo veel stokslagen en levenslange verbanning gestraft. De godheden, die door de overheid moeten vereerd worden, zijn de plaatselijke goden, de geesten der bergen en der rivieren, der winden en van den regen, de oude Koningen en heilige Keizers, de getrouwe Staatsdienaren, de beroemde wijzen; deze alle moeten vereerd worden met de gewone godsdienstige gebruiken, door de respective beambten van elk district. Terwijl de regering nu evenwel vordert van hare staatsdienaren, dat zij den goden eerbied bewijzen: overeenkomstig de bepaalde godsdienstige gebruiken, verbiedt zij geheel en al iedere godsdienstige

{==403==} {>>pagina-aanduiding<<}
verrigting, die niet door het gezag gewettigd is, en veroorlooft bijzondere personen niet om zich het ceremoniëel aan te matigen, dat uitsluitend door den regent verrigt wordt. Mogt men de aanmerking maken, dat dit alles nog niet zeer pleit voor de wijsheid der Chinesche wetgevers, dan kunnen wij alleen antwoorden, dat zij de eersten niet zijn, die misslagen hebben begaan in de poging, om wetten voor de godsdienst te maken.’
De Schrijver sluit dit overzigt, bladz. 40, met de aanmerking: ‘De kleine schets die wij gegeven hebben is voldoende om te toonen dat de Chinezen niet van vernuft verstoken zijn en dat zij verdienen onder de beschaafde volken gerangschikt te worden. Een volk dat geschreven wetten bezit van welken aard die ook zijn mogen, moet beschouwd worden als op eenen hoogeren trap te staan dan barbaren; en een volk dat de geringste bijzonderheden van wetgeving behandelt, en voorziet in elk mogelijk vereischte, voor het besturen van een uitgestrekt rijk, moet natuurlijk vooruit gegaan zijn om die beschaving te bereiken die het thans vertoont en die reeds niet veel meer voor de beschaving der westelijke wereld behoeft onder te doen’; maar op de volgende bladzijde zegt hij: ‘De ware bron van alle wezenlijke beschaving is het Evangelie - - op de beschaving van China is evenzeer geroemd geworden als er weinig gelet is op de duistere en wreede gewoonten van dat land; maar ware beschaving heeft zich voortdurend slechts weinig ontwikkeld in elk land, waar de vrouwen miskend worden en haar eene vernederende plaats is aangewezen zoo als in China het geval is’ enz.; hetwelk het voorafgaande dadelijk weêrspreekt.
Het is bekend dat de Chinezen zich van zeer overdreven en bloemrijke spreekwijzen bedienen, en dat zij niet weinig met hun Middenrijk zijn ingenomen bleek onder anderen in zekere tëen (tien) ke-scheh, die zeide: ‘Ik wensch mij geluk dat ik in China geboren ben, en ik denk er aanhoudend over hoe zeer het anders met mij gesteld zou geweest zijn, wanneer ik geboren ware aan

{==404==} {>>pagina-aanduiding<<}
de overzijde der zeeën, in eenig verwijderd gedeelte der aarde, waar de menschen, verstoken van de bekeering-stelsels der oude Koningen en onbekend met de huiselijke pligten, zich kleeden met de bladeren der planten, hout eten, in het wild leven en in holen wonen. In zulk een werelddeel en in zulk eenen staat levende zou ik niet verschillen van de dieren des velds, maar thans ben ik gelukkig geboren in het middelste koningrijk. Ik heb een huis om er in te wonen; ik heb voedsel, drinken, keurige meubelen; ik heb kleederen, ik geniet onwaardeerbare andere zegeningen; waarlijk, ik heb het hoogste geluk.’
Dit pleit niet voor de wetenschappelijke beschaving van den Chinees, en echter zegt de Schrijver, dat zij deze in eene mate bezitten die de belangstelling voor hen moet opwekken. Hij vindt ook een bewijs van die beschaving in hunne wellevendheid jegens elkander, en in de verheven titels die zij aan anderen, en in de vernederende benamingen die zij zich-zelven geven; niet bedenkende dat dit alles hun van der jeugd af als ingestampt en dus bloot formulierwerk is, waarmede de ware meening niets te maken heeft.
Ook de uitvindingen van het kompas, van de drukkunst, van het buskruid en van de kruidkunde, worden hun vrij hoog aangerekend. En inderdaad is de goedkoopheid en snelheid van hun boekdrukken, met uiterst eenvoudige werktuigen, hoogst opmerkenswaardig; gelijk ook hun graveren door kosteloosheid uitmunt; daar een plaatsnijder in China met slechts f 1.50 wordt betaald, voor eenen arbeid die in Engeland f 36 à f 48 zou kosten.
Het spreekt van zelf, dat ook in dit werkje verslag wordt gegeven van het porselein-, papier- en zijde-fabrikaat, van de theeteelt enz. Een overzigt over de taal en letterkunde volgt daarop. Naar de voorstelling van deze zou men tot het besluit komen, dat de moeijelijkheden, aan 't aanleeren der Chinesche taal toegeschreven, te zwaar zijn voorgesteld, maar (daarlatende wat

{==405==} {>>pagina-aanduiding<<}
de Schrijver hier, vrij overtollig, in eene algemeene beschouwing van de uitvinding van het letterschrift zegt,) uit de verschillende beteekenissen, door dezelfde figuur voorgesteld, naarmate zij scherper of zachter, langer of korter, hooger of lager wordt uitgesproken, blijkt toch hoe verbazend moeijelijk voor een vreemdeling het vatten, onthouden en doen hooren dier kleine nuances, in de uitspraak van hetzelfde woord wezen moet; vooral voor Duitschers, Engelschen en Franschen, die, gelijk wij weten, bijna nooit in de zuivere uitspraak van vreemde tongvallen, tenzij misschien de zuidelijke slagen. - Wij zouden hier niet bij stilstaan, indien er de Zendelingzaak, tot wier bevordering dit werkje blijkbaar is geschreven, niet zoo naauw mede zamenhing. Als wij, b.v., de Duitschers in de uitspraak de b en de p enz. hooren verwisselen, dan mogen wij uit den zamenhang de bedoeling vatten; maar welk eene verwarring moet er niet in de uitspraak van 't Chineesch heerschen bij menschen, die twee klanken, welke zij beiden kunnen, uitspreken, evenwel in 't gehoor niet weten te onderscheiden. De beslissing: of de Zendelingen, door den Schrijver, op bladz. 65, bedoeld, na minder dan een jaar in China geweest te zijn, in voor den Chinees stichtelijke taal hebben kunnen prediken, willen wij liefst den Chinezen overlaten. 't Is waar, de Schrijver heeft hier waarschijnlijk niet van Duitschers maar van Britten gesproken, doch ook van dezen is 't bekend hoe kluchtig zij met vreemde talen kunnen omspringen. Doch hoe 't zij, de gegeven uitleggingen wegens schrift en taal zijn ons niet duidelijk genoeg om er eenig voldoend begrip van te vormen. Voorbeelden ter opheldering zouden niet overbodig geweest zijn. Het gebrek aan
bekendheid met taaldeelen, naamvallen, geslachten, getallen, personen, tijden en wijzen, daar zij sprekende en schrijvende evenmin de naamwoorden verbuigen als de werkwoorden vervoegen, moet de volzinnen zeer onbestemd laten: hij die de kleine rededeelen, welke de duidelijkheid moeten aanbrengen, naar eisch plaatsen kan, wordt ook een erva-
{==406==} {>>pagina-aanduiding<<}
ren geleerde genoemd. Hoewel de Schrijver erkent, dat hun stijl voor den Europaan onbepaald en soms onverstaanbaar is, verzekert hij echter, dat voor den inboorling deze beschaafde, korte en bondige wijze van schrijven zoo wel bevallig als begrijpelijk is. Hoe dit met 't geen verder over taal en stijl volgt te zamenstemt is ons duister. Hunne dichtkunst schijnt meer een vernuftig woordenspel te zijn, dan een werk des gevoels.
Belangrijk is het medegedeelde omtrent de bevorderingen tot en in ambten en de daartoe bepaalde strenge examens, die ten gevolge hebben, dat er geene bevoorregte standen bestaan, en de hoogste rangen voor elk verkrijgbaar zijn. Zoo zegt de Chinees: ‘Shun werd door zijne talenten en deugden ten troon verheven; shun was een mensch, ook ik ben een mensch; als ik mij beijver, kan ik zoo groot worden als hij was.’ Doch daar zij, waarschijnlijk ten gevolge der moeijelijkheden hunner taal, zich tot in hoogen ouderdom op de letterkunde toeleggen, blijven zij ook schier geheel onbedreven in andere wetenschappen. Hun weten is het van buiten kennen der klassieke schriften: alzoo geheugenwerk. Zie bladz. 94 en 95.
Het Hoofdstuk over landbouw en bevolking (de laatste is volgens het 4de aanhangsel van Ao. 1400-1812 van 60½ tot 381¼ millioen geklommen) is de lezing allezins waardig, maar wat het voedsel betreft niet uitlokkend. Men oordeele: ‘Ofschoon de Chinezen, wanneer zij goede en aangename spijzen kunnen verkrijgen, inderdaad lekkerbekken en gulzigaards zijn, weten zij zich met weinig en grof voedsel te behelpen, wanneer de nood hen dringt, dat, helaas! maar al te dikwijls het geval is. De gewone kost is doorgaans rijst en zoutevis, of gezouten groenten, waartoe men gewoonlijk eene soort van brassica gebruikt, die, door en door gezouten, aan de laffe rijst smaak bijzet, en hen in staat stelt om al hunne spijzen smakelijk te maken. Dit geregt wordt somtijds afgewisseld door zekere toebereide peulvruch-
{==407==} {>>pagina-aanduiding<<}
ten, of wel door gierst; zeldzamer worden eenige oncen varkensvleesch (naar verhouding van een tot vijf) onder de groenten gestoofd. Het gewone voedsel van de armen, evenwel, bestaat uit zoete aardappelen, of yams, en somtijds uit een weinig rijst, in eene groote hoeveelheid water gekookt; eens in de maand gebruiken zij, zoo 't kan zijn, eenen maaltijd van varkensvleesch, of, bij groote feesten, een weinig gevogelte. Tegen het eten van ossenvleesch hebben zij een sterk vooroordeel, niet zoo zeer wegens godsdienstige schroomvalligheden, als wel omdat de ossen tot den landbouw gebruikt worden, en zij het voor schande houden, om een arm dier, nadat het gedurende zijn gansche leven, in hunne dienst heeft gearbeid, ten laatste in stukken te snijden en zich dan met zijn vleesch te voeden, of schoenen van zijne huid te maken. Daarom teekenen zij, in hunne vermaningstraktaatjes, die van tijd tot tijd uitkomen, de gedaanten van een os, geheel zamengesteld uit woorden of karakters, die de klagten aanduiden van het arme vee, over deszelfs zwaren arbeid, gedurende het leven, en deszelfs nog harder
lot bij den dood, en wijzen de geringste plaats in het Pandemonium toe aan de vleeschhouwers, die het, uit winzucht, onbarmhartig slagten.
Geene omheinde weilanden hebbende, kunnen zij niet veel schapen of geiten fokken, die, wanneer zij door de korenvelden en tuinen liepen, meer zouden bederven dan zij waard zijn. Alleen in bergachtige en onvruchtbare streken mogen deze dieren omzwerven, en zelfs dáár niet buiten het opzigt van den herder; daardoor is het schapenvleesch, in de meer vruchtbare en meer bevolkte streken, schaarsch, en wordt er zelden gegeten. In plaats van ossen- en schapenvleesch nemen de Chinezen evenwel toevlugt tot honden en katten, wier vleesch, in prijs, gelijk staat met dat der zwijnen, bij gebrek aan welke, zij geene zwarigheid maken, om ratten en slangen te eten; terwijl kevers en ander kruipend gedierte als voedsel of geneesmiddel gebruikt

{==408==} {>>pagina-aanduiding<<}
worden, door een volk, dat zich, door gebrek aan voedsel, dikwijls tot die uitersten gedreven ziet; dieren, die aan ziekten sterven, en die, welke reeds zeer aan bederf onderhevig zijn, worden, waar zij te krijgen zijn, verslonden door het landvolk, dat, half uitgehongerd, naar voedsel zoekt; kortom de Chinezen hebben de minst kieskeurige magen, die men zich kan voorstellen; al wat aan een dier is, van de huid af tot de ingewanden toe, - en bijna al wat groeit, van de bladeren tot de wortels, dient hun tot levensonderhoud; ja, zelfs sommige voortbrengselen uit het delfstoffenrijk worden tot dit gewigtig doel aangewend. Zij gebruiken o.a. groote hoeveelheden waterhoudende zwavelzure kalk (gips) die zij onder de peulvruchten mengen om er eene gelei van te maken, waar zij veel van houden’, en toch is er dikwerf hongersnood, zoodat de Regering steeds een voorraad van 26 mill. schepels graan en 12 mill. schepels rijst gereed houdt, om in den tijd van gebrek tot lage prijzen aan de armen te worden verkocht. Zeer ongunstig is hier, in weerwil van de geroemde wetten en zedekundige schriften, het volkskarakter geteekend; als vreemd aan mededoogen met armen en in doodsgevaar verkeerenden, verraderlijk gretig naar de bezittingen van hen die van buiten 's lands rijk zijn terug gekomen, daar de zoodanigen buiten de bescherming der wetten zijn. De gewoonte van 't moorden van pasgeboren meisjes, wijt de Schrijver aan de armoede. Bij de geboorte van een zoon worden dan ook alleen teekenen van blijdschap gegeven. Het te vondeling leggen van meisjes is er dan ook veelvuldig.
In het 7de Hoofdstuk worden de drieërlei godsdiensten behandeld, en hier komt de Schrijver weder niet zelden in tegenspraak met zich-zelven. Hij zegt, bladz. 113: ‘Naar het schijnt deelden de eerste bewoners van China aan hunne kinderen en, door middel van deze, aan het nageslacht, gedurende verscheidene eeuwen, eenige ware begrippen mede ten opzigte van het Hoogste wezen. Zij leerden hen om Hem te eeren als den Op-
{==409==} {>>pagina-aanduiding<<}
perheer van het Heelal. Hiervan vindt men sporen in de vijf kanonieke boeken, Kwo geheeten, waarvan confucius de schrijver was of tot wier zamenstelling hij de stof verzamelde. (Vergelijk blad. 9.) - - Dus wordt, in de schu-king, tien of de godheid genoemd: de vader van het volk - de Onafhankelijke - de Almagtige - en een wezen dat de verborgenste zaken weet, zelfs de geheimen van het hart. Hij wordt voorgesteld als wakende over het bestuur van het Heelal, zoodat er niets zonder zijn wil gebeuren kan, - als heilig - als genoegen vindende in der menschen deugden - als in de hoogste mate regtvaardig, en de misdaad straffende’ enz. En in weerwil daarvan leest men een paar bladzijden verder: ‘Het is vreemd dat confucius, zulk een overgroot ontzag (als de S. heeft vermeld) voor ouders aanbevelende, den eerbied, verschuldigd aan den vader onzer zielen zou hebben voorbijgezien enz.; maar het is een beklagenswaardig bewijs van de verdorvenheid van het menschelijk hart, dat zulk een scherpzinnige, verstandige, krachtige en onafhankelijke geest, de geslachten der menschen niet heeft terug gebragt tot den grooten Schepper, en zijne leerlingen in 't duister heeft gelaten, ten opzigte van 't Wezen, de eigenschappen en volmaaktheden van den eenigen,
levenden, waren God.’ Hoe de S. hier, bij de door confucius gegevene beschrijving van 't Opperwezen, aan verdorvenheid van hart, en niet aan eene eigenaardige wijze van benaming en voorstelling kon denken, is vreemd; doch schijnt een gevolg te wezen van zijne gehechtheid, als zendeling, aan de klanken zijner kerkleer, buiten welke hem, welligt, alles goddeloos is, en waartoe hem ook de woorden: Hemel, opperste Bestuurder, Keizerlijke opperheer, majestueus in zijne nederdaling, die de bewoners der wereld bewaakt, en anderen misschien gebragt hebben, daar hij-zelf verhaalt, hoe confucius bij zekere gelegenheid zeide: ‘Die tegen den Hemel zondigt heeft niemand wien hij kan bidden.’ Het is ook te vermoeden, dat het oordeel des Schrijvers aldus is gesteld om de noodzakelijkheid der Zendeling-
{==410==} {>>pagina-aanduiding<<}
schappen beter te doen uitkomen. Hiertoe echter had hij meer aanleiding bij de volgende opgaaf der stelsels van laou-tsze of laou-keun en van buddha, die afgodisch en bijgeloovig zijn; vooral de laatste, als in vele opzigten overeenkomende met de Roomsche instellingen, b.v.: de ongehuwde staat, hoofdschering, vrijwillige armoede en bijzondere kleederdragt der priesters, 't gebruik van rozenkrans, kaarsen, wierook, wijwater, schellen, beelden en reliquiën; de leer van 't vagevuur, het verlossen van zielen door gebeden enz., waardoor de Roomsche Zendelingen zeer bekommerd werden, meenende eenigen hunner: dat de duivel deze heidenen had verleid om de ceremoniën der H. Moederkerk na te bootsen, ten einde die in een bespottelijk licht te stellen (bladz. 125-129). Merkwaardig noemt de S. 't, bladz. 130, te regt, dat al de sekten onder verschillende, hier opgegevene benamingen, de leer der Drieëenheid bezitten; maar nogmaals komt hij
hier in tegenspraak met zich-zelven, als hij, in weerwil van 't (boven medegedeelde) voorregt des Keizers, om den Allerhoogsten door de groote offeranden te vereeren, alle drie de sekten van Atheïsme beschuldigt.
Omtrent de verkondiging der Christelijke Godsdienst in China geeft hij een geschiedkundig overzigt van den Apostel thomas af tot aan 't jaar 1844, dat wij ter lezing aanbevelen (bladz. 132-161). Daarop volgt een verslag van den tegenwoordigen toestand der Zendelingschappen, waaruit blijkt, dat de volgelingen van confucius het meest ontvangbaar zijn voor het Protestantisme, gelijk men ook wel vooraf zou hebben kunnen gissen, en dat er reden tot bemoediging voor de Protestantsche Zendelinggenootschappen bestaat. Eene zeer vereerende levensschets van Dr. gutzlaff, uit deze Britsche pen gevloed, zal den vrienden van dien ijverigen, nu zaligen Zendeling gewis aangenaam zijn. Met eenige opmerkingen van verschillenden aard, door Dr. hamberg, en een vijftal bijlagen wordt het werkje besloten, dat goed vertaald schijnt. Doch onzes inziens zou de Vertaler,

{==411==} {>>pagina-aanduiding<<}
daar het eene vrije navolging is, wèl hebben gedaan met zich tot het historiëele te bepalen en des Schrijvers inconsequente oordeelvellingen achterwege te laten.
Druk en papier zijn zeer goed. De titelvignetten doen den smaak der Uitgevers eer aan.




Bijdragen tot eene levensschets van Jan Schouten, Scheeps-bouwmeester en Houthandelaar te Dordrecht enz. enz. Te Hoorn, bij P.J. Persijn. 1852. In gr. 8vo. 21 bl. f :-20.

Met deze bijdragen wordt zeker velen in den Lande eene dienst gedaan. Ook wij hebben 't genoegen gehad den te vroeg ontslapen waardigen Bouwmeester, Handelaar, Industriëel, Dichter en Kunstverzamelaar te kennen, doch 't was maar van verre; - wij waardeerden hem hoog, doch wisten niet anders van hem, dan dat hij beminnelijk was in den omgang, zacht van aard, kiesch in gedachten, rond in woorden, een vriend van de menschen, zorgvuldig voor hen die van hem afhingen - maar van zijne familie, van zijn leven en doen, van zijn gewigt in de stad en 't gewest van zijne geboorte en inwoning, van zijne werken en verzamelingen wisten wij niets, en in dat zelfde geval zullen er velen zijn. Over een man als hij, die onder de eerste scheepsbouwmeesters werd geteld, die, rijk door handel en nijverheid, om zijn werkvolk aan den gang te houden, schepen op stapel durfde zetten voor eigen risico, die een dichtwerk geschreven heeft, hetwelk in onderscheidene talen is overgezet, en, ofschoon van burgerlijke afkomst en aan den burgerstand gehecht, bekleed werd met den hoogsten rang in de voornaamste Nederlandsche Afdeeling eener Wereldmaatschappij aan de broederliefde geheiligd, en die vereerd werd met de vriendschappelijke genegenheid van Prins frederik der Nederlanden, zal wel een boekdeel zijn vol te schrijven. De stof is dan ook met 't geen hier geleverd wordt volstrekt

{==412==} {>>pagina-aanduiding<<}
niet afgewerkt, veel minder nog uitgeput, maar in afwachting, dat òf de Schrijver-zelf van deze Bijdragen, òf eenig ander begaafd man, iets volledigs over den waardigen jan schouten te zamen stelle, heeft men alle reden om zich over de voorloopige Levensschets, in deze brochure vervat, te verheugen. Het kleine geschrift, welks vloeijende, warme stijl niet uit de pen maar uit het hart is gekomen, strekt reeds, door de vele loffelijke daadzaken waarvan 't gewaagt, den ontslapen verlichten burger en ijverigen menschenvriend tot een waardig gedenkteeken. Als zoodanig bewaren wij 't, en bevelen 't zijnen vereerders aan. Eene enkele bladzijde willen wij er uit mededeelen, tot eene proeve van den inhoud en den stijl. Wij kiezen daartoe het volgende, van de bladz. 6 en 7: - ‘Voegt men hierbij zijne betrachting van liefdadigheid, - ja, wel in navolging van zijn geslacht, dat daarvoor bij Dordrechts armen in zegenend aandenken blijft - maar ook uit aandrift, zoo zal men bevroeden, dat jan schouten te Dordrecht een' beduidenden invloed had, ook dan, wanneer politieke gebeurtenissen den geest van den minderen stand - mogen wij dien eens zoo noemen - tot verkeerdheden zouden hebben doen overhellen. Bij zulke gelegenheden wist hij zijn werkvolk en velen, die des winters en in kommervolle tijden door hem en zijne familie werden beweldadigd, ten goede te leiden; ja dienstbaar te maken tot handhaving van orde en wet, tot bescherming van have en goed, van bejaarden en kinderen. Immers, dat ondervond Dordrechts goede Gemeente ten jare 1813, 1830 en in verdere gewigtige en hagchelijke jaren. De redding des Vaderlands, de herstelling van de Dynastie van oranje was zijne zucht, zijn verlangen, zijn doel. Daartoe werden geene gevaren overwogen, geene opofferingen afgemeten.’
En daaronder staat in eene noot:
‘Hij redde in 1813 het leven van den Luitenant ter zee maas, Adjudant van den Admiraal kikkert, door den Luitenant aan de handen van het Rotterdamsch gemeen

{==413==} {>>pagina-aanduiding<<}
te ontrukken, en in 1832 of 33 schonk hij den Lande een barkschip, om als zinkschip te dienen op de Schelde. - Vóór den jare 1813, tijdens de Fransche overheersching kocht hij, met zijne moeder, Mevrouw de Weduwe schouten, den schipper en knecht van het zijner familie toebehoorende pleizierjagt, vrij van de Conscriptie, door voor elk een remplaçant te stellen.’
Dit zij genoeg om den man en deze Bijdragen eenigzins te doen kennen en waardeeren.
c.




Wanhoop en Christendom. Dichtstuk door E.W. van Dam van Isselt. Te 's Gravenhage, bij L.J. Verhoeven. 1852. In gr. 8vo. 14 bl. f :-35.

De rijkbegaafde redenaar en vriend der Muzen, op den titel genoemd, is, volgens het Voorberigt, hier en daar gehouden de Schrijver te zijn van den Brief aan den Heer Dr. j.i. doedes, Predikant te Rotterdam, Door⋆⋆⋆⋆⋆⋆, die te 's Gravenhage bij den Boekhandelaar h.c. susan, chz. in 1851 is uitgegeven, naar aanleiding van den Brief door den Heer doedes aan den Groningschen Hoogleeraar Dr. p. hofstede de groot gerigt, en te Utrecht uitgegeven bij de Boekhandelaren kemink en zoon, onder den titel: De Groningsche School in haren strijd. Beide die overscherpe brieven hebben sommigen genoegen gedaan, sommigen mishaagd, zoo als dat doorgaans het geval is met geschriften over zaken en aangelegenheden, waaromtrent de gevoelens verdeeld zijn: wie aan den een' zijn zegel hechtte, moest zich noodwendig aan den ander' ergeren. - Een gemoedelijk bij den Heer van dam ‘hooggeschat man’ heeft hém zonder omwegen gevraagd of hij de Schrijver was van den eerst-gemelden brief, en daarop een kort, bondig en niets beslissend antwoord ontvangen, in 't Voorberigt medegedeeld, en wel waardig om gelezen en bewaard te worden, door elk die in 't geval mogt kunnen geraken van zich ooit eene dergelijke vraag te hooren doen. Aan het slot van dat antwoord is door den Schrijver gezegd: ‘Gaarne

{==414==} {>>pagina-aanduiding<<}
wil ik echter betuigen, dat er een groot verschil van meening bestaat tusschen u en mij’ en waarschijnlijk heeft dat gezegde, bij nadere overweging, den Heer van dam doen begrijpen, zich ‘rond en open te moeten verklaren’ (bladz. vii). Het gedicht bevat alzoo eene geloofsbelijdenis, omtrent welke de Dichter zegt, dat zijne ‘denkbeelden over Godsvereering en Christendom, de vruchten zijn van onderzoek en van gemoedelijke overtuiging, die hij tegen geene andere begrippen wenscht in te ruilen’; terwijl hij besluit met de woorden van paulus, i Kor. 13: 13 en ii Kor. 13: 11; en den wensch: ‘Mogten die woorden des Apostels ingang vinden bij velen!’ - waarop zeker alle gematigden in den Lande ‘Amen!’ zeggen; al ware 't alleen uit overweging van het genoegen dat velen, die het Protestantisme niet genegen zijn, er in vinden moeten, achtenswaardige Protestanten elkander over geloofsbegrippen te zien havenen.
Het gedicht is eenvoudig. Edward, uit het Oosten teruggekomen, vindt zijn vriend alfred in wanhoop en opstand tegen het Godsbestuur: ‘het blinde noodlot beheerscht de aarde; het ongeluk verstoort er al wat den mensch dierbaar en heilig is. Regt noch waarheid zijn er veilig; geen hoogere magt waakt er over de onschuld; de mensch is er een prooi van den geest des kwaads; de dood verslindt er de goeden, de edelen, de grooten, en 't Christendom, verkondigd door priesters, die elkander vloeken, of van wier altaar menschenbloed druipt, biedt troost noch verademing aan.’ - Vanwaar die gevoelens? - ‘Alfred's teedere, brave, godvruchtige gade is gestorven, en aan de stervenssponde is een geestelijke verschenen, die, verre van hem den troost van 't Evangelie der liefde te brengen, zijn geloof heeft vermoord. Hij heeft de ontslapene “verdorven” en “verworpen” verklaard. - Alfred heeft gebeden en gestreden om zijn geloof te behouden; maar te vergeefsch: de wanhoop heeft zijne ziel vermeesterd - hij twijfelt...zelfs aan God.’
Edward bestraft zijnen vriend: ‘dat hij, door leeringen van menschelijke vinding, zich heeft laten afwenden van Gods genade, liefde en vadertrouw. Kortzigtigen verstouten zich de grenzen van des Hoogsten liefde te be-
{==415==} {>>pagina-aanduiding<<}
palen. Hoe onverstand en dweepzucht twisten; de kloeke houde zich aan 't woord en de leer van jezus, die zalig spreekt wie God en den evennaasten bemint. Stelsels van menschenwijsheid moeten hem niet verbijsteren. Op den berg moet hij zich nederzetten en hooren naar de bergrede uit den mond des Goddelijken Meesters en Leeraars, wiens woorden niet falen. Niet dengenen die “Heere! Heere!” zegt wordt de zaligheid ten deel; maar hem die kinderlijk, opregt, de leer des grooten Meesters tracht na te leven.’
Die herinnering aan de bergrede des Verlossers ontroert alfred, en doet een licht voor hem opgaan. Als uit een doodslaap ontwakende snelt hij naar 't graf der dierbare afgestorvene; daar knielt hij, en bidt, en verkondigt zijn herlevend geloof, en vernieuwde hoop op gezaligd wederzien, in een lofzang, die 't gedicht besluit.
De onderwerpen: ‘Wanhoop en Christendom’, zouden stofs genoeg voor een zwaar boekdeel bevatten. Bij de redenen van alfred dacht Ref. aan hamlets alleenspraak, en aan w. van harens:

‘Dan wordt een dwaas op uwen stoel verheven, 
't Geweld verwoest uw erf, de laster verft uw kleed; 
Geen vriend durft zich naar 't huis begeven 
Daar 't bleek gebrek den vloer betreedt.’ 

En aan de redenen van job. - Maar 't was des Dichters plan niet alfred méér te doen gispen dan noodig was om edgar de aangekondigde opene, ronde verklaring van zijn Godsdienst en Christendom in den mond te kunnen leggen. Dit mag niet vergeten worden. De fabel van 't gedicht is maar eene lijst; de geloofsbelijdenis, op bladz. 10 uitgesproken, is de hoofdzaak:

Laat ieder zamenstel van menschenwijsheid varen: 
Zet op den berg U neêr en luister met de scharen, 
Naar 't Godlijk woord, dat van Zijn lippen vloeit. 
Dan wordt, op nieuw, de borst in heilig vuur ontgloeid; 
Gij leert getroost des Heeren wil betrachten, 
Bemoedigd staart ge in 't bangst verschiet: 
(Des Heilgen woorden falen niet.) 
De brave alléén mag 't Hemelsch loon verwachten. 


{==416==} {>>pagina-aanduiding<<}

Een oogenblik betreurde Ref. dat de Heer van dam zich niet in proza heeft verklaard; maar 't geloof, de hoop en de liefde zetelen niet in het koude verstand, en te regt is dus de redenaar voor den dichter geweken; te regt wordt de verklaring gegeven in de taal des gevoels.
Over de geloofsbelijdenis-zelve zal Ref. zich niet uitlaten: hij acht 't hier de plaats niet, en acht zich ook niet geroepen, om als ware 't te beslissen tusschen bogermans en duifhuis; hij vordert eerbied voor zijne vrijheid van geweten, en eerbiedigt weêrkeerig die van anderen: elk beslisse voor zich. Maar dit kan hij zeggen, dat het gedicht hem zeer behaagt, naar zijn oordeel, om meer dan ééne reden merkwaardig is, vooral in déze dagen, en allezins verdient niet slechts gelezen, maar ook herlezen en overdacht te worden.





De zelfstandigheid der ziel, aan Prof. J.L.C. Schroeder van der Kolk, door Mr. M.C. van Hall. Te Amsterdam, bij de Wed. L. van Hulst en Zoon. 1852. In gr. 8vo. 7 bl. f :-10.

In eene beschouwing van den mensch, geplaatst in de vijfde Aflevering van 't Album der Natuur, staaft de genoemde Hoogleeraar de zelfstandigheid der ziel, en naast den Wijsgeer plaatst zich de vier-en-tachtig-jarige dichter om ook hare onvergankelijkheid te bezingen, en deze insgelijks te staven met de uitspraken van den Heidenschen Dichter pindarus, van den Wijsten der koningen, en van Dien, in wien de waarheid is en het leven. Zie hier 't begin van den uitmuntenden lierzang:

Nog staat daar de overoude boom, 
Zich treurig spieglend in den stroom, 
En, met een schedel reeds ontbladerd, 
Biedt hij, al wagglend, haast vergaan, 
Den wandlaar, die zijn omtrek nadert, 
Niets meer dan stervende armen aan. 

{==417==} {>>pagina-aanduiding<<}

Ras breekt zijn laatste wortel af, 
En hij, die 't woud eens sieraad gaf, 
Valt haast, bij 't minste windje, neder; 
De vaste tronk, waar hij uit sproot, 
Vergaan als hij, herleeft nooit weder: - 
Zijn toekomst is een eeuwge dood. 
 
Heil u, o Mensch, naar 't beeld van God 
Geschapen! u werd zaalger lot, 
Na uw bestaan in 't stof, beschoren. 

Wie zou 't kunnen gelooven, dat dit verzen zijn van een Dichter zoo hoog bedaagd als de Nederlandsche horatius! - En wiens geloof aan de onvergankelijkheid van het leven der ziel, zou niet versterkt worden door die vaste overtuiging, in zulk een laten levensavond, met zoo veel jongelingsgloed voorgedragen! - Aanprijzing heeft een werk als dit niet noodig; maar wij danken den Heer van hall voor zijn hoog gewaardeerd geschenk, en wenschen hem, nog vele jaren levens en daarbij kracht en lust toe, om onze Letterkunde met zulke hartverheffende zangen te verrijken.





Dichterlijke Tombola, bijeengebragt door F.J.N. Brouwer, W.A.J. van Geuns en A.J.C. Kremer, Studenten aan de Utrechtsche Hoogeschool. Te Utrecht, bij van Heyningen en Post Uitermeer. 1852. In 12mo. 82 bl. f :-75.

Toen Ref. dit bundeltje ter bezigtiging ontving, kocht hij 't dadelijk. Dat zullen er, zoo hij hoopt, velen doen, en om daartoe op te wekken strekt deze aankondiging; want op den titel staat: ‘Eene handreiking der hollandsche gastvrijheid aan een gezin in ballingschap.’ - De inhoud bestaat uit een Voorzang; dertien vertalingen, waarvan negen uit freiligrath, vier uit goethe's faust; en zestien oorspronkelijke dichtstukjes, waaronder mercatura, of de Huwelijks-advertentieman, een luimig gedichtje, met eene plaat. Vraagt men: aan welke soort van ballingen de hand wordt gereikt? Dat kunnen een

{==418==} {>>pagina-aanduiding<<}
paar coupletten uit den Voorzang van den Heer brouwer ophelderen:

Voor haardstede en altaren 
In krijgs- en doodsgevaren 
Had hij den kamp gewaagd; 
Thans - zwervend door de landen, 
Ontvlugt hij dood en banden, 
En zoekt aan vreemde stranden, 
Wáár hem een ster der ruste daagt. 

Die ongelukkige krijgsman stond verlaten, en smeekte den Hemel om hulp voor zijne gade en kind. Dat hoorde een dichter, en getroffen riep deze hem toe:

Houd moed! hier eindt uw leed, - 
Want nooit, in vreugd of smarte, 
Vergeet het Hollandsch harte, 
Wat God eens aan de Vad'ren deed! 
 
Trots laster en trots leugen 
Blijft dát ons eeuwig heugen, 
Dies deert ons, arme, uw lot; 
Heete ook uw beul geen Spanje, 
Geen zege uw campagne, 
Uw kossuth geen oranje, 
Toch - die óns redde is ook uw God! 

De onderneming doet eer aan het gevoel der Akademievrienden, die de verdienstelijke vruchten van hunne kunstoefeningen tot ondersteuning dier ballingen ten beste geven. De sympathie door zoo velen voor kossuth en zijne medestrijders aan den dag gelegd, zal door hunne ongelukken niet zijn verminderd, en kan door 't koopen van dit bundeltje eenigermate bevredigd worden. Hier en daar draagt het een enkel spoor van overhaasting; waarschijnlijk toe te schrijven aan de zucht om spoedig te helpen. Ref. maakt er dáárom geene aanmerking op, maar wenscht alleen, dat de aftrek ruim, de opbrengst aanzienlijk zij; opdat de ballingen er inderdaad mede geholpen worden. Het werkje verdient alle aanbeveling, èn om zijne verdienste èn om het menschlievende doel.





{==419==} {>>pagina-aanduiding<<}

Bloempjes mijner jeugd door Lammert Berghuis. Te Groningen, bij W. van Boekeren. 1851. In 12mo. XXVI en 148 bl. f 1-20.

Onze landgenooten staan als liefhebbers van bloemen bekend, maar dat zijn juist geene dichtbloemen, en al ware 't zoo, dan mogt 't toch wel een wonder heeten, dat er twee duizend en meer liefhebbers zijn gevonden voor deze bloemen van lammert berghuis. De lijst van Inteekenaren, die 52 compres gedrukte kolommen beslaat, zou menig puikdichter jaloersch kunnen maken, en niet kwaad staan al ware 't voor een bundel van tollens. Zijn dan deze bloemen zoo kostbaar of zeldzaam, zoo kleurig en geurig? - Berghuis schijnt ergens in de provincie Groningen kastelein en logementhouder te zijn; ook een Departement van 't Nut vergadert ten zijnen huize, en terwijl hij door dat alles vele bekenden moet hebben, schijnt ook de uitgave van dezen bloemruiker door hen geschraagd en bevorderd te zijn, om hem in de opbrengst eenig voordeel te doen vinden. Dat heldert het ongewone verschijnsel op. De meeste inteekenaren zijn mannen van landbouw, bedrijf en ambacht, doch bij de overigen zijn ook eenige met lof bekende dichters en schrijvers, en daaronder waarschijnlijk ook zij aan welke berghuis gedacht heeft, toen hij schreef:

En dank zij u voor allen, braven, 
Die mij zoo gul hebt aangespoord, 
Die mij gesteund hebt met uw gaven, 
Die wel mijn liedjes woudt beschaven. - 

Hij zou derhalve zich bedriegen, die, bij 't inzien van deze bloempjes, naar de menigte van inteekenaren over den volkssmaak, of over de vermaardheid des Dichters wilde oordeelen; maar zou 't ook dien wel beter gaan, die uit de hier gedrukte verzen een oordeel wilde opmaken over de verdienste des Dichters? - Wij kunnen dat niet beslissen. Verzen door anderen beschaafd laten den aanleg en de bekwaamheid des oorspronkelijken

{==420==} {>>pagina-aanduiding<<}
makers geheel in 't onzekere. Het is wel niet vreemd dat zelfs voorname dichters hunne verzen, eer zij gedrukt worden, aan andere ervaren dichters en prozaschrijvers laten zien, en van hunne aanmerkingen gebruik maken, om de verzen te verbeteren; maar dat verbeteren zal wel niemand aan een ander overlaten. 't Beschaven is zulk eene kleinigheid niet. Gelijk de gedachte en hare uitstorting de hoofdzaak is bij dichters van den eersten rang; zoo is bij dichters van minderen rang de vorm en diens beschaving de hoofdzaak. Er is geen pruldicht, dat onder de beschavende hand van een kunstkeurig en geduldig poëet, niet dragelijk, niet goed, zelfs niet fraai kan worden; maar als 't die herschepping heeft ondergaan, is 't niet meer het werk van den onërvarene, die 't schreef; maar van den ervarene, die 't verbeterde. Wij zullen dáárom alleen maar zeggen, dat de gedichten hier aangeboden over 't algemeen zangerig zijn; niet minder aangenaam lezen dan die uit menige andere verzameling; van vernuft, oordeel en gevoel getuigen, en, in zoo ver zij aldus uit het hart en hoofd van berghuis-zelven zijn gevloeid, een gunstigen aanleg verraden, die zijnen bezitter misschien beroemd had kunnen maken, indien zijn gezegde: ‘Hoe zal de arme zich bekwamen!’ geene waarheid behelsde.
Gelijk berghuis door mannen van de kunst tot het uitgeven van dezen bundel is aangespoord, zoo - met het waarschijnlijke doel er van voor oogen - sporen wij onze lezers en de leesgezelschappen aan, om dien te koopen. Aan verscheidenheid, die nu eens een glimlach dan eens een traan ontlokt, ontbreekt 't niet. Hij bevat verhalen, romancen, bespiegelingen, liederen, puntdichten, spreuken en wat niet al meer, doorgaans in gevoeligen toon, fiksch en niet zelden kernig. Wie het boekje koopt zal, gelooven wij, goed doen. Tot eene proeve van den versbouw sta hier de aanhef van ‘Grietje's Achttiende Verjaardag:

Wanneer mij een dichter van 't roosje vertelt, 
Als 't puikje van 't bloemperk, en 't kroontje van 't veld, 

{==421==} {>>pagina-aanduiding<<}

Er al wat hem lief is meê kranst en meê tooit 
En zeegnend de paden der dierbren bestrooit; 
Of schildert hij 't spart'len van 't vischje in den plas 
Of 't dartlen der geitjes in 't jeugdige gras, 
Het hupplen van 't muschje, zoo vlug en zoo snel, 
Het zingen van 't vinkje, zoo lief en zoo schel; 
Of, als hij de schoonheid van eva vermeldt 
Van lipjes en oogjes en koontjes vertelt; 
Van lachjes en lonkjes, zoo minzaam en zoet, 
Dat 't hart van een' wijsgeer wel popelen moet, - 
Dan vraag ik: o Zanger! hoe zingt gij zoo schoon? 
Hoe zoet zijn uw woordjes, hoe lief is uw toon! 
Maar 'k gis het: die tinten, die tooisels, - niet waar? - 
Ontleent gij van 't meisje op haar achttiende jaar? 

Tot eene proeve van dichterlijke gedachte en bescheidenheid voegen wij er nevens:

	De nachtegaal en de raaf.
De nachtegaal. 
Mijn vriend, gij roept en raast te veel; 
Mij dunkt gij moet wat zachter zingen. 
De raaf. 
Ik dank u vriendlijk, filomeel! 
Ik tracht zoo vaak mijn stem te dwingen, 
Te buigen naar uw zoet gekweel; 
Maar wat ik buigen mag of wringen, 
Mijn stem komt uit een ravenkeel! 


Ridder Golo, of onschuld en misdaad. Eene overlevering uit de middeneeuwen, door den Schrijver van: ‘Albert van Reinstein’ enz. Uit het Hoogduitsch. II Deelen. Tweede verbeterde druk. Te Amsterdam, bij J.M.E. Meijer. 1851. In gr. 8vo. 543 bl. f 5-20.

Vele lezers zullen dezen roman wel reeds kennen. Hij bevat, in een zeer modern romantisch kleed, de bekende legende van de Paltsgravin genoveva, geboren Hertoginne

{==422==} {>>pagina-aanduiding<<}
van Braband, door haren gemaal siegfried wegens vermeenden echtbreuk ter dood veroordeeld, maar door de bescherming des Hemels gered, en weder met haren gemaal verzoend. Wij zouden moeten herhalen wat bij 't aankondigen der eerste uitgave (⋆) reeds gezegd is, indien wij den inhoud van het werk, dat typografisch zeer goed is uitgevoerd, wilden opgeven. Nu komt veeleer de vraag te pas: verdiende dit werk eene nieuwe uitgave? De Heer meijer zal er reden toe gevonden hebben in het debiet; doch wij voor ons zouden aarzelen die vraag toestemmend te beantwoorden. Geenszins ontkennen wij de reine, zedelijke strekking van het werk, waarin 't zeer veel, dat in dit genre tegenwoordig in het licht komt, ver overtreft. Wij prijzen ook voor een gedeelte de bewerking: de schildering van karakters, en de vinding en schikking van treffende tooneelen; hoewel 't penseel bij de verrassende ontmoeting van siegfried en genoveva veel te wenschen laat. Maar het boek verliest te veel wanneer men 't vergelijkt met goede historische bronnen, ten aanzien van de zeden, gebruiken, godsdienst en geestbeschaving in de middeleeuwen. Alleen de namen, en enkele historische feiten, doen er in denken aan de achtste eeuw. De handelende personen gevoelen, denken, spreken, alsof zij in het begin der negentiende eeuw hadden geleefd. Hoe kunnen zij, b.v., bekend zijn met de woorden: ‘rede, hemel, voorzienigheid’ en dergelijke geliefkoosde uitdrukkingen van het idealisérend verstand in 't begin dezer eeuw en het einde der vorige? De achtste had hare Moedermaagd, hare Heiligen, en eerde personen, maar geene toestanden of idéën. Er is dus, naar ons begrip, historische onwaarheid in de voorstelling, die maakt dat het werk de kleur van den tijd mist. - Intusschen zal
't geen kwaad stichten, en zoo vervolge dan ook deze nieuwe uitgave den ruimen weg, dien de eerste er voor gebaand schijnt te hebben. Aan niet vele boeken valt zulk een voorspoed ten deel.





{==423==} {>>pagina-aanduiding<<}

De Grevilles en de Lorimers. Twee familie-tafereelen. Naar het Engelsch van Lady Emilia Ponsonby en de Schrijfster van: ‘Geertruida en Blanche Evelyn’. II Deelen. Te Amsterdam, bij P.N. van Kampen. 1851. In gr. 8vo. VIII en 495 bl. f 5-:

Toen wij onder het voorberigt den naam van oudijk van putten lazen, begrepen wij niet hoe de vertaler van zoo vele ernstige, diep doordachte werken zich kon bezig houden met het overzetten van romans; maar die bevreemding ging met gunstige voorgevoelens gepaard. Iemand die niet werktuigelijk woorden overbrengt, maar in de wereld der gedachten, in welke de oorspronkelijke Schrijvers leefden en zweefden, zelf te huis is, gelijk 't uit de aanmerkingen blijkt, waarmede oudijk van putten zijne vertalingen voor den landgenoot verrijkt, kan niets dan 't geen goed en verdienstelijk is onder handen hebben genomen. Hij kan bezwaarlijk den smaak hebben - dien men bij solide lektuur en studie niet ligt krijgt - voor tafereelen, in welke alleen de wilde vlugt eener toomelooze verbeelding te herkennen is, en voelt zich ongetwijfeld alleen aangetrokken door hetgeen de kenmerken draagt van 't schoone en goede. - Wij voor ons gelooven, dat in 't algemeen de reactie op het gebied der romantische letteren haren triomf te gemoet gaat. Het bonte dat schoon heet om afstekende harde kleuren, exceptionele karakters, onnatuurlijke toestanden, en deugd in zedeloosheid, begint te mishagen; de misgeboorten der Fransche school verliezen hunne aantrekkelijkheid, en als dat zoo voortgaat, wat blijft er dan voor de Schrijvers over, wier pen toch, onder den invloed van het égoïsme, den volkssmaak niet immer kan leiden, maar ook dikwijls meet gehoorzamen? - Wàt anders, dan terug te keeren tot den goeden smaak? - Zonder waarheid hebben ook de romantische letteren geene waardij. En zij hebben juist niet den vorm en het wezen der middeleeuwen noodig. Elke eeuw heeft hare eigene waarheid in vorm en wezen, die boeijen en treffen kan. Als men de menschen beschouwt van hunne licht- en schaduwzijden, en de karakters toetst aan geloof, hoop en liefde, zal het nimmer aan dezulken ontbreken, waaruit te kiezen is voor hoofdpersonen
en groepen in gewigtige handelingen. Wij kennen er ook meer dan één, die den roem der waarheid hebben ingeoogst, door de Natuur en het leven van verschillende tijdperken in zich op te nemen, en bij het licht van goeden smaak kieschheid en zedelijkheid in hunne tafereelen over te gieten. Dat doet ook de En-
{==424==} {>>pagina-aanduiding<<}
gelsche Lady ponsonby, die de eer niet onwaardig is, zulk eenen vertaler gevonden te hebben.
In de grevilles geeft zij een tafereel uit het dagelijksche leven, zoo als het werkelijk is, of ten minste kan zijn gebeurd. Het geheel en al de deelen zijn dan ook in hooge mate natuurlijk. De personen hebben karakters van welke men niet behoeft te vragen: zijn er zulke? De Schrijfster heeft een zeer fijn en zuiver gevoel. Zij vat het kwade niet aan als met fluweelen vingeren; maar hoe verschoonend en toch nadrukkelijk waarschuwend is hare voorstelling van het karakter van florence! De trouw der vriendschap is uitmuntend geteekend in georg viviais; niet minder gelukkig de wispelturigheid en onstandvastigheid in julian; maar de schildering van het karakter van de heldin des verhaals gaat alles te boven. Niets is hier gezocht, niets overdreven.
De strekking van het verhaal verdient mede hoogen lof. De Schrijfster tracht het besef op te wekken, of te versterken, dat er eene Voorzienigheid is, die onze dagen bepaalt, en van welke dat alles tot ons komt, wat wij gewoon zijn beproevingen te noemen, en dat het ons niet alleen betaamt die beproevingen met onderwerping te dragen; maar dat ook de verantwoordelijkheid op ons rust, om er lessen uit te trekken voor ons volgend leven, en Gode offeranden van liefde en dankbaarheid te brengen door verbetering van hart en wandel. Vooral poogt zij tevens een hoofdgebrek in het licht te stellen, dat maar al te veel gevonden wordt: de onstandvastigheid van karakter; de wankelmoedigheid en wispelturigheid, waardoor wij, ook bij den besten aanleg, tot niets deugen; alles willen, maar niets uitrigten; heden een voornemen opvatten, en 't morgen weder opgeven; kortom voor ons-zelven een ongelukkig leven leiden, en ook voor anderen de bron zijn van verdriet.
Wij laten het daar, of eene onëvenredige dunheid van het Tweede Deel noodig maakte bij dit tafereel nog een tweede te voegen; maar de lezer wint er bij, want ook het tweede verhaal bezit wezenlijke verdienste. Het doet de waarheid aanschouwelijk uitkomen, dat de gevolgen van onze verkeerdheden ons somtijds, tot onze verbetering, door de Goddelijke barmhartigheid scherp worden voor oogen gesteld, en in 't geheugen en in 't geweten als ingeprent worden, tot een immer snijdend en knagend, maar ook altijd heilzaam berouw.
De vertaling is zeer verdienstelijk, en de uitvoering laat niets te wenschen over; niemand zal het boek onvoldaan uit de hand leggen.


{==425==} {>>pagina-aanduiding<<}

Boekbeschouwing.





Dissertatio Theologica de Jesu Christi eloquentia, Oratori Sacro imitanda, quam - pro gradu Doctoratus, - publico ac solenni Examini submittit Guilielmus Bernardus Johannes van Eyk, Rheno-Trajectinus. Trajecti ad Rhenum, apud L.E. Bosch et filium, Academiae typographos. 1851. Oct. maj. XVI et 300 pagg.

Voor hem, die als Redenaar ons wil boeijen, en tot zijn gevoelen overhalen, is het ongetwijfeld een eerst vereischte, zelf hartelijk ingenomen te zijn met het onderwerp, waarover hij spreekt; en in zóó ver is het bekende gezegde van quintilianus, pectus est, quod disertum facit, boven allen twijfel verheven. De Natuur voorts tot leermeesteresse in zijne voordragt te kiezen, en hare leiding bestendig te volgen, is, (wie vermag zulks tegen te spreken?) evenzeer noodzakelijk; geene mindere behoefte bestaat er echter voor hem, om het hartelijke en natuurlijke zijner taal, door de regelen der kunst, en navolgenswaardige voorbeelden, bij een vrij en onafhankelijk bewaren van eigene oorspronkelijkheid, te wijzigen en te beschaven. Men meene echter niet, dat zelfs het onbepaaldst bezit, of het naauwlettendst gebruik van dat alles, in staat zoude zijn, den Redenaar, in de hooge en heerlijke beteekenis des woords te vormen: neen, zijn edel beeld staat in onze schatting op een nog veel hooger standpunt! En hij, die daarvan de voortreffelijkste hoofdtrekken in zich vereenigen wil, zij tevens voorzien met de uitgebreidste kennis: hij zij geen vreemdeling in eenige wetenschap; vooral kenne hij grondig den mensch-zelven in den geheelen omvang van zijnen aanleg, van zijne vatbaarheden, neigingen en gemoedsbewegingen; opdat hij die beheersche door de kracht van zijn alles bezielend woord, en ze leide werwaarts

{==426==} {>>pagina-aanduiding<<}
hij wille. Maar wat de hoogste kroon des Redenaars is, wat het hoofdsieraad van al zijne verstandelijke gaven en bekwaamheden uitmaakt, is: regtschapenheid! En zóó zeker zijn wij van deze stelling overtuigd, dat wij den Redenaar zonder deugd, in weerwil van al zijne overige bekwaamheden, in den grond niet anders beschouwen kunnen, dan als een verderfelijke volksleider, of ten beste genomen, als een - ijdele tooneelspeler.
Het verwondert ons derhalve niet, dat er door alle tijden heen, en bij alle volken, zoo weinig echte Redenaars zijn geweest, en daarom onderschrijven wij gaarne de uitspraken van cicero, in zijn werk dat hij over den Redenaar geschreven heeft. (Lib. I. Cap. 2 et 5.)
Voegt men hier nu nog bij, dat het doel, 't welk de Christelijke Redenaar in het oog moet houden, oneindig hooger ligt, dan hetgene een socrates, aeschines, lysias, demosthenes of een cicero, hortensius en crassus zich konden voorstellen; dat het niets minder inhoudt, dan om een medearbeider Gods te worden tot behoud van onsterfelijke zielen; dan om het gebied van waarheid, deugd en geluk, het Godsrijk op aarde uit te breiden, en voor den hemel en het hemelsche werkzaam te zijn: dan worden de bezwaren om een echt Christelijk Redenaar te worden, nog menigvuldiger en drukkender; en wij vragen niet zonder reden: wáár vinden wij het voorbeeld, naar hetwelk men zich vormen moet? - wáár het modèl geheel menschelijk in vormen, maar zoo Goddelijk in het gebruik der taal, die zelf een Godsgeschenk is aan menschen? - Maar wie aarzelt een oogenblik, om hier aan Hem te denken, die een Leeraar was bij uitnemendheid, Die eens gesproken heeft zoo als niemand spreken konde, en Wiens zwijgen zelfs de hoogste welsprekendheid ademde? Onwillekeurig spreken wij gewis den naam uit van jezus christus, wiens heerlijk heid vol van genade en waarheid de menschen eens, ook in Zijne taal hebben zien doorstralen, en dien wij, Christenen, huldigen als den Zoon van God, en het Hoofd der Gemeente!
Gelukkig inderdaad noemen wij de gedachte van den

{==427==} {>>pagina-aanduiding<<}
Heer van eyk, om bij zijn Academisch proefschrift ter verkrijging der Doctorale waardigheid in de Godgeleerde Faculteit te Utrecht, de welsprekendheid van jezus christus ter navolging door den gewijden Redenaar voor te stellen; en, hoe moeijelijk uit den aard der zake dit onderwerp ook wezen mag, moeten wij echter na de lezing zijner Dissertatie verklaren, dat hij wèl gedaan heeft, zich door geene bezwaren van de behandeling te hebben laten aftrekken.
Wij zetten ons neder tot eene korte beschouwing en beoordeeling van zijn zaakrijk werk.
Na in de Inleiding over het gewigt, de moeijelijkheid, en de behandeling van zijn onderwerp het noodige gezegd, en in de eerste plaats hen bescheiden te regt gewezen te hebben, die tegen de gewijde welsprekendheid in het algemeen, en tegen zijn onderwerp in het bijzonder mogten ingenomen zijn: beschouwt hij in het eerste deel het doel en plan van jezus, daar Hij als Leeraar optreedt; in het tweede wijst hij op de welsprekendheid des Heeren ten opzigte der stof Zijner Redevoeringen; het derde wijdt hij aan de overweging van den vorm, waarin de Verlosser Zijne redenen voordroeg; terwijl in het vierde of laatste gesproken wordt over de uiterlijke voordragt des Zaligmakers. Bij elk deel wordt afzonderlijk aangewezen, in hoe ver de kerkelijke Redenaar zich in het een en ander naar jezus voorbeeld moet vormen.
Wij zouden den Schrijver in bedenking willen geven, of het eerste gedeelte waarin hij spreekt over het doel en plan des Heeren, wel eigenlijk zóó tot zijn onderwerp behoorde, dat er een afzonderlijk deel voor had moeten ingeruimd worden; en of het niet zonder zigtbare schade geheel had kunnen wegblijven: Onzes inziens had de behandeling van het thema gevoegelijk in twee deelen gesplitst kunnen worden, waarvan het eerste welsprekendheid des Heeren had kunnen aanwijzen: 1o. quod ad consilium, 2o. quod ad materiam, 3o. quod ad formam, 4o. quod ad elocutionem. Het tweede deel de j.c. eloquentia Oratori Sacro imitanda, had dan al die

{==428==} {>>pagina-aanduiding<<}
wenken, opmerkingen en voorschriften kunnen behelzen, die nu in de pars 2a, 3a en 4a voorkomen; langs dien weg ware eene zekere omslagtigheid vermeden, die uit de gekozene en gevolgde dispositie onvermijdelijk moest ontstaan.
Eene algemeene aanmerking meenen wij niet te mogen terughouden; zij is deze: naar het schijnt is de Theorie der Welsprekendheid, als kunst beschouwd, te veel tot regel en grondslag gelegd ter beoordeeling van de voordragt onzes Heeren, en heeft de gedachte aan den Redenaar, te veel den Leeraar op den achtergrond geschoven. Maar, de Verlosser was toch naar Zijn doel en plan geen Redenaar voor Zijn volk, zoo als demosthenes 't voor de Grieken, en cicero 't voor de Romeinen was; neen: Hij was de Leeraar bij uitnemendheid van God gezonden, die niet voor, maar veeleer met het volk sprak, die niet als Orator optrad, maar in dramatischen toon en vorm de lessen Zijner Goddelijke wijsheid voordroeg, en wiens redenen en gesprekken (niet redevoeringen in den gewonen zin dezes woords), zoo dikwerf de diepste indrukken achterlieten. Wij vertrouwen, dat de verdienstelijke Schrijver het ten deze met ons in de hoofdzaak eens zal zijn, en wij worden bevestigd in deze meening als wij hem op pag. 27 hooren zeggen: ‘Dominum non talem consideremus, qualem his temporibus sacrum aut vulgarem oratorem prodeuntem videmus, - quasi elaboratam jesus haberet orationem, nostrae consuetudini regulisque hodiernae Eloquentiae, Rhetorices aut Homiletices accommodatam.’ Maar waarom dan de Theorie der kunst ingeroepen, pag. 77 sqq., en dien ten gevolge den gewijden Redenaar op het voorbeeld des Heeren gewezen, die toch, gelijk wij met zoo veel juistheid opgemerkt vonden, op pag. 156, nullas admittebat dialecticas demonstrationes, artificiosas divisiones, vel orationem aequaliter procedentem?
Was de verheerlijking van God in de stichting van Zijn rijk op aarde, het hooge doel tot welks bereiking de Verlosser uit den hemel gekomen was, dan wordt te regt, op pag. 42, aangetoond, dat geen Wijze noch

{==429==} {>>pagina-aanduiding<<}
Redenaar der Oudheid, ooit een zoo edel en veelomvattend ontwerp gekoesterd heeft; ofschoon het ons bevreemde, in geene aanteekening melding gemaakt te zien van een voortreffelijk werk, waarin dit onderwerp van alle zijden beschouwd, en in het helderst licht geplaatst wordt. Wij bedoelen reinhards Proeve over het plan, hetwelk de Stichter des Christendoms tot heil der wereld ontwierp; van welke de Amsterdamsche Leeraar wolterbeek, naar de vierde geheel omgewerkte uitgave, eene vertaling met aanteekeningen in 1806 heeft geleverd.
Gegrond is alzins de opmerking, waar de Schrijver in het 2de deel handelt over de stof der welsprekendheid des Heeren, [pag. 75 en 80] dat deze zich altijd onthield van te spreken over moeijelijke en donkere onderwerpen, waaruit zijne hoorders geen het minste nut konden trekken. Wij hadden wel gewenscht daarbij aangeduid te zien, hoe de Verlosser in Zijn onderwijs zich zelfs stellig verklaarde tegen alle ijdele nieuwsgierigheid naar verborgene dingen, zoo als wij dit onder anderen uit joh. xxi: 21 en Handel. i: 6 en volgg. kunnen opmaken. Met genoegen zal men tevens hier de Evangelische denkwijze des Heeren van eyk leeren kennen, en gaarne zijne meening hooren aangaande hetgeen de dienaar van christus, in navolging van zijn Meester moet prediken. Ja, ieder die prijs stelt op de vrije verkondiging van Gods woord, die het dwaze en schadelijke betreurt van zoo veel ‘Schulgezank en Sophistische speculationen’ als nog hier en daar, niet alleen in geschriften, maar ook van de predikstoelen vernomen worden, zal zich gereedelijk met hem vereenigen kunnen. De slotsom zijner, naar het ons dunkt, ‘aus einem Gusz geflossene’ redenering is (pag. 82) deze: ‘Christum igitur denuntiet orator sacer, quod nulla peccatorum remissio promitti potest, nisi per Ejus sacrificium; quod nulla justitia Deo accepta dici potest, nisi fide Ei habita, quia nec spes nec consolatio aliqua offerri, neque de resurrectione aut de beata post mortem futura vita agi potest, nisi nitatur oratio christo tanquam unico fundamento. Ita demum Evangelii denuntiatio revera fit christiana. Wij kunnen ons niet
weêr-
{==430==} {>>pagina-aanduiding<<}
houden om uit de aanteekening, de volgende verklaring van dav. fr. strauss in zijne Christl. Glaubenslehre, II Th. S. 174 u. folgg. hier bij te voegen: ‘Auch jetzt noch, ist es leere Abstraction, zu meinen, die blosse Moral jesu, mit Einschluss etwa der Gottes- und Vergellungslehre, sei noch das christenthum: da diesem viel mehr eben das wesentlich ist, alle jenen Ideën durch christum vermittelt, vorzustellen; alles Hohe, was der Menschheit Werth verleiht, und ebenso alles Leid, das sie bedrückt, an christum zu entäusseren, um es von Ihm als Gnade und Versöhnung sich zurück zu bitten. Wer diese Entäusserung, die das Wesen des Christenthums ausmacht, ueberwunden hat, der mag wohl noch Gründe haben, sich einen Christen zu nenuen, aber grund hat er keinen mehr dazu.’
Als in het derde deel over den vorm wordt gehandeld, waarin de Heer Zijne redenen voordroeg, dan wordt de aandacht gevestigd op het populaire, bijbelsche, en oratorische daarvan.
Door eene populaire voordragt verstaat de Schrijver zulk eene, die geschikt is niet alleen om door de schare voor welke men spreekt regt verstaan en begrepen te worden, maar ook om haar te boeijen, en te bevallen. Even zoo noemt onze van hengel de voordragt populair, ‘quac Christianis hominibus omnis generis, ordinis et conditionis accommodata est.’ Institt. Orat sacri, pag. 27, § 32. Zeker zoude men den jeugdigen geleerde misverstaan, indien men uit zijne definitie van populariteit meende te kunnen afleiden, dat het eene der bedoelingen des Evangeliedienaars moest wezen, om de Gemeente ook in zoo verre te willen bevallen, als men zich behoorde te schikken naar hare verkeerde begrippen en onevangelische voorstellingen. En ongelukkig genoeg is eene zoodanige ongeoorloofde accommodatie, - een dergelijk bejag van menschenlof en gunst, met voorbijzien der eere Gods, en der waarheid die in christus jezus is, niet geheel onbekend. Van daar dat veinzend plooijen, en huichelend schikken, dat jagen en streven om slechts der Gemeente ‘genoegen te geven’, met opoffering vaak van eigen beter inzigt en helderder denk-
{==431==} {>>pagina-aanduiding<<}
wijze. Neen, voorwaar, zulk een gedrag is onbestaanbaar met de ware welsprekendheid ‘quae postulat etiam animum vere humanum, non illiberali et abjecta lucri cupiditate contaminatum, sed spirantem veri amorem atque aequalium salutem.’ pag. 154.
Bijbelsch was de voordragt des Heeren, en dit blijkt daaruit, dat Hij, òf uit de eene of andere bijbelplaats aanleiding nam, om de schare toe te spreken; òf haar meermalen op mozes en de Profeten wees, met wier verklaringen en uitspraken Hij de Zijne bevestigde; òf dat Hij haar bij onderscheidene gelegenheden de voorbeelden der heiligen des O. Testaments, ter navolging voorstelde; òf dat Hij den figuurlijken en overdragtelijken stijl des Bijbels dikwerf bezigde. Bijbelsch predike dan ook alzoo de Dienaar des Evangelies; hetwelk niet zeggen wil, dat hij zijne rede doorvlechte met eene menigte bijbelplaatsen, en aanhalingen van Kapittels en Verzen; evenmin beteekent het veelvuldig gebruik te maken van bijbelsche spreekwijzen, beelden, en vergelijkingen, van welke velen, alleen voor Oosterlingen geschikt, bij ons niet te huis behooren: maar het geeft te kennen, dat hij door een aanhoudend lezen vertrouwd met Gods woord, diens inhoud in zijn verstand en hart opneme, - zijne redenen eene bijbelsche tint geve, - ze beziele met den geest des Bijbels, en dien geest, door zijne voordragt, in de gemoederen zijner hoorderen trachte over te storten, pag. 215 sqq. Tot verdere ontwikkeling en nadere bevestiging hiervan worden wij in eene aanteekening gewezen op bungener, Sermons sous louis XIV. Waarlijk niet zonder reden! En sedert lang is ons geen werk voorgekomeu, dat, bij den behagelijksten vorm, in wegslependen stijl, gewigtiger en belangrijker opmerkingen voor den prediker des Evangelies bevat, dan het opgenoemde.
Slechts kort wordt de oratorische of rhetorische vorm van de redenen des Zaligmakers behandeld. Daar onze Heer het fijnst gevoel bezat voor alles wat goed, en schoon, en edel is; daar Zijn hart vervuld was met den toeleg om menschen gelukkig te maken, zoo spreekt het

{==432==} {>>pagina-aanduiding<<}
wel van zelf, dat dit gevoel en die neiging zich ook in alle gesprekken moest openbaren. En indien, gelijk aristoteles zegt, het wezen der Rhetorica (redekunst) gelegen is in de vatbaarheid en het vermogen, om bij elk onderwerp te kiezen wat het meest tot overreding leidt; ook: indien het hoofddoel des Redenaars daarin moet bestaan, dat hij zijne hoorders tot zijn gevoelen overhale: dan ziet men hoe volkomen de Verlosser berekend was voor de groote, moeijelijke, en veelomvatténde taak, om als Volksleeraar op te treden, en om met eene overgelijkelijke wijsheid, in kracht van taal, Zijne lessen voor te dragen. Zoo bij iemand derhalve, dan goldt gewis bij Hem in de hoogste mate het: pectus est, quod disertum facit! - Zijne welsprekendheid echter was het natuurlijke uitvloeisel van Zijn Wezen, de onafscheidelijke karaktertrek van Zijne Natuur, en het noodzakelijk gevolg van Zijne bestemming. Wil men haar nu gaan heoordeelen naar de strikte regelen der kunst; wil men in de proeven die Zijne levensbeschrijvers ons er van hebben nagelaten, angstig zoeken naar de ronding der volzinnen, naar den zoogenaamden numerus oratorius enz.: dan vreezen wij, dat men gevaar zal loopen menigen misgreep te doen, zoo niet het Goddelijke in het menschelijke van zijn woord voorbij te zien. In weerwil dus van alles wat door den Schrijver met zoo veel zorg en naauwkeurigheid is bijeen verzameld, om ons de welsprekendheid des Heilands, in het licht der eigenlijk gezegde oratorie te doen beschouwen, blijven wij de meening aankleven, dat zij in haar beginsel met de kunst niets gemeens had; maar als de stroom der heiligste geestdrift, uit de vlekkelooste ziel ontsprongen, moet beoordeeld worden. Gelukkig de Evangeliedienaar die, zij het ook maar op een verren afstand, hierin op zijnen grooten Leeraar mag gelijken! Want, hoe ver hij het ook brenge in de beoefening der
uiterlijke welsprekendheid, hij zal bewaard blijven voor het gevaar en de oneere, om op den stoel der waarheid als een tooneelspeler te verschijnen, en zijne heilige roeping voor de gemeente tot een onstichtelijk gebarenspel te vernederen.

{==433==} {>>pagina-aanduiding<<}

Alles wat tot de uiterlijke voordragt des Heeren, tot Zijne stem en uitspraak, tot Zijn gelaat, gebaren, en geheele houding betrekking heeft, maakt den inhoud uit van het vierde of laatste gedeelte der Verhandeling. De Evangelische verhalen leverden den Schrijver daartoe de stof, en wij moeten erkennen, dat hij met ijver van al het voorhandene, een vaak verrassend, en leerrijk gebruik heeft gemaakt. Voldingend vonden wij hier door eene menigte bewijzen uit de heilige oorkonden gestaafd, wat winer in zijn Biblisches Realwörterbuch schrijft: (en als motto aan het hoofd der pars quarta te lezen staat) ‘Ein würdevolles Aeussere, ein scharfer, aber liebevoller Blick, eine die innere Begeisterung abspiegelnde Gesticulation, mögen die Kraft seiner Reden nicht wenig unterstützt und Ihm, den Pharisäern und Schriftgelehrten gegenüber, den Lobspruch zugleich mit erworben haben: er sei δυνατός ἐν λογῷ.’
Zoude men misschien denken, dat de uiterlijke welsprekendheid des Heeren van minder belang is, en voorbijgegaan had kunnen worden, dan merken wij daar tegen aan: dat waar sprake is van de welsprekendheid des Heeren, gewis niet uit het oog verloren mag worden, wat tot Zijn uiterlijke betrekking heeft. Dat uiterlijke toch, op zich zelf genomen, is van zoo veel gewigt, dat demosthenes (gewis een bevoegd regter ten deze) naar het verhaal van cicero, op eene hem driemaal gedane vraag, wat hij bij den Redenaar voor het noodzakelijkste hield, telkens tot antwoord gaf: ‘het uiterlijkel’ Daarenboven is de aanmerking, die wij op pag. 263 aantreffen, volkomen gegrond, ‘dat wij zeer vele uitdrukkingen en redenen des Zaligmakers eerst dàn regt kunnen verstaan, wanneer wij ons Zijn gelaat, en houding, Zijn stem, blik en gebaren voor den geest brengen. Ten slotte wijst de Schrijver aan (even gelijk zulks bij de vorige afdeelingen geschied was), in hoe verre de tegenwoordige Evangeliedienaar zich insgelijks op de uiterlijke welsprekendheid, naar het voorbeeld des Heeren, hebbe toe te leggen.
Onze geheele goedkeuring schenken wij aan van eyk's ver-
{==434==} {>>pagina-aanduiding<<}
klaring, dat hierover nog ongunstig in ons Vaderland wordt gedacht; maar minder juist achten wij zijne meening, dat dit zelfs bij uitstekende redenaars het geval zoude zijn. Want hoe zouden deze dan ‘oratores valde praeclari’ geworden zijn? Hoe zouden zij eene kunst kunnen veroordeelen, die een gedeelte uitmaakt van hun welverdienden roem? - Wat verder wordt voorgesteld, om tot de beoefening der uiterlijke welsprekendheid op te wekken, verdient aller behartiging, en op de gegevene wenken vestigen wij veler bijzondere aandacht. Meermalen toch hinderde ons dat houterige en koude der voordragt; of die zingende met onverwachte uitvallen afgewisselde toon; of die valsche, met elken nieuwen volzin onveranderd beginnende en eindigende, declamatie; of dat volslagen gebrek aan de regte plaatsing van den klemtoon, zoodat de stichting der leerrede, hoe verdienstelijk anders op zich-zelf, grootelijks er door belemmerd werd, en soms geheel verloren ging. Meermalen betreurden wij het, te moeten erkennen ‘que la forme emportait le fond’ en beklaagden ons dat het beste voedsel, ons en der Gemeente zoo onsmakelijk werd voorgediend. Neen, bij gouden appelen behooren ook zilveren schalen! Een felix zoude nooit door paulus zóó getroffen, een agrippa nooit zóó geroerd zijn geworden, wanneer de moedige kruisgezant niet zóó welsprekend, en met zóó veel vuur en kracht de woorden der waarheid en des gezonden verstands had voorgedragen; en onze Heer-zelf zoude aan de handen dergenen die Hem vangen wilden zeker niet ontkomen zijn, indien Hij door Zijne alles vermeesterende, en alles bezielende taal, hen niet in het hart gegrepen, en hun de verklaring afgeperst had: nooit heeft iemand zóó gesproken als deze
mensch!
Maar wij haasten ons naar het einde van deze aankondiging, en kunnen dat niet beter doen dan door den Heer van eyk onze ingenomenheid te betuigen met zijne Dissertatie, die door haren veelsoortig rijken inhoud en nuttige strekking ons het bewijs heeft opgeleverd, met hoe veel regt hij den Doctoralen titel verworven heeft.

{==435==} {>>pagina-aanduiding<<}
De gegronde hoop koesteren wij daarom, dat hij-zelf, meer en meer tot echte welsprekendheid, naar het voorheeld des Heeren gevormd, den Leeraarsstand door zijne talenten zal opluisteren, en zoo wel te Hindelopen, als waar hij verder geroepen mogt worden, niet alleen door de openbare Evangelische voordragt, maar ook door een Evangelisch leven het Rijk van Waarheid en Godzaligheid zal bevorderen en uitbreiden.
Naar gewoonte vinden wij achter de Dissertatie onderscheidene Theses, van welke de vier eersten en de drie laatsten tot het behandelde onderwerp betrekking hebben; de overigen zijn van verschillenden, en allen van belangrijken inhoud. Wel is het eene quaestie, vooral in onze dagen van gewigt, die de achtste Theses behelst: Libri Symbolici Ecclesiae Reformatae Neerlandicae non sunt norma, sed forma fidei; non imprimunt a nobis credenda, sed exprimunt a nobis credita.’!
Ten slotte merken wij nog aan, dat de Heer van eyk eenen goeden Latijnschen stijl meester is; hier en daar meenden wij echter het een en ander te mogen aanteekenen. Gebruikt cicero al het Grieksche idea, pag. 7 et alibi, hij geeft er toch in het Latijn, species voor op, tuscc. Quaest. I, 24. Scopus, pag. 16, schrijft hij σκοπός, wijl het Grieksch is. Voor vita socialis, lazen wij liever: vita publica, of communis, pag. 184, even gelijk vroeger pag. 153 voor naturalitas, naturale dicendi genus. Op pag. 166 zal wel voor habet, et novit moeten gelezen worden: habebat, et noverat, want op een imperf. en perf. volgt een imperf., schiller, De stylo bene Lat., pag. 114, 115. Eveneens vergt de Latijnsche stijl, dat men schrijve: vinke, V. Cl., v. oosterzee, Vir. Doct., en niet: Cl. v., Doct. o.; de eigennaam behoort toch in den regel het ambt of den titel vooraf te gaan, en men zegt niet: Consul cicero, maar cicero Consul enz.

h.
c.w.p.

Schetsen van de geschiedenis der Waldenzen. (Maandbode op het gebied der Christelijke beschaving. IV.) Te Am-
{==436==} {>>pagina-aanduiding<<}
sterdam, bij W.H. Kirberger. 1852. In 12mo. 208 bl. f :-60; 25 Exempl. f 12-:

Deze Maandbode gaat voort elk in de gelegenheid te stellen, om, op het gebied der geschiedenis op den titel genoemd, zich bekend te maken met personen, zaken en gebeurtenissen, die anders hem vreemd zouden blijven. Het nu aangekondigde boekdeeltje vooral komt regt van pas. Immers de broederliefde wordt nu opgeroepen tot eene gift voor den bouw eener Protestantsche Kerk te Turin: - die stad, waar zoo menig doodvonnis tegen de standvastige belijders van het Evangelie is uitgevaardigd, en uit wier poorten zoo dikwerf legerbenden trokken, om dood en verderf over Piemonts vreedzame valleijen uit te storten. Het is waar, nog kortelings is het uitvoerige werk van monastier in het licht verschenen, en de geschiedenis door martinet geschreven is nog niet vergeten; maar niet elk voegt het guldens te besteden voor een enkel boekwerk, en niet elk is lid van een leesgezelschap.
De Maandbode brengt voor allen die gaarne lezen, eene aanbeveling mede in zijne goedkoopheid. De schetsen zijn uit het Engelsch overgenomen, en in zeven Hoofdstukken verdeeld. Het eerste bevat hoofdzakelijk nasporingen omtrent het vroegste bestaan der Waldenzen, die echter de onzekerheid niet wegnemen, maar veeleer 'de gissing door den wakkeren van toorenenbergen in de Godgeleerde Bijdragen geuit, versterken. Wij voor ons althans bebben geene reden gevonden om het gevoelen te wijzigen, dat wij bij de beoordeeling van het werk van monastier, Ie Deel, hebben uitgesproken.
Het tweede Hoofdstuk geeft eene aanschouwelijke voorstelling van de valleijen van Piemont, en schetst de vroegste leeraren der Waldenzen, en hoe zij uit de Heilige Schrift leerden, en hunne kennis den volke mededeelden.
Het derde geeft een overzigt van de geschiedenis, en handelt over de geschriften van claude van Turin, maar is vooral belangrijk door het uittreksel uit de ‘Noble leçon’,

{==437==} {>>pagina-aanduiding<<}
waarin de leerbegrippen der oude Waldenzen zijn uitgesproken.
Maar - gelijk de titel 't ook doet verwachten - eene bepaalde geschiedenis in strenge orde vindt men hier niet. Wij zouden het geheel liever noemen: keur van gedenkwaardigheden en voorvallen. Roerend zijn de trekken van Kannibalenwoede uit 1655 en de latere vervolging. Meer geregeld wordt de ballingschap, en de roemvolle terugkomst en weder in bezit neming der valleijen beschreven. Het verhaal van de lotgevallen der valleibewoners loopt tot den dag der émancipatie: 17 Februarij 1848.
Het is jammer, dat de Nederduitsche hewerker niet heeft opgegeven wat Nederland stoffelijks voor de Waldenzen heeft gedaan. Dat Engelschen dit niet weten is voor hunne rekening, maar de Vertaler had er, dunkt ons, hier niet van mogen zwijgen. Nog heden houdt de Hervormde Kerk in Nederland, door eene Commissie ad hoc, met de Waldenzen voortdurend gemeenschap, en elk jaar bevatten de gedrukte Handelingen der Synode een artikel over hunnen toestand, alsof zij een gedeelte der Nederlandsche Hervormde Kerk uitmaakten. - Het verblijdt ons overigens, dat de ijverige Uitgever zich bereid heeft verklaard, om de liefdegiften voor den Kerkbouw te Turin te ontvangen. Dit was ook wel te verwachten van een man die zijne pers gebruikt niet alleen om ‘goede zaken’ te doen, maar ook om te winnen voor het Koningrijk der hemelen.
Een paar onnaauwkeurigheden mogen wij niet verzwijgen. Bij het verhaal der krijgsbedrijven van janavel en jayer, bl. 158, wordt verkeerdelijk gezegd, dat de eerste den heldendood stierf; de waarheid is, dat hij zwaar gewond werd, doch herstelde; maar kort daarna stierf jayer den heldendood. Bl. 174 wordt verhaald, dat de prediking over de woorden: ‘vreest niet gij kleine kudde’ in het begin van den terugtogt plaats had, maar dat is mede niet juist; want het was bij eene vroegere gelegenheid, toen de toeleg om Piemont weder in te dringen mislukte, door de waakzaamheid der Zwitsersche

{==438==} {>>pagina-aanduiding<<}
Kantons, die de ballingen wel broederlijk ontvingen en verzorgden, maar toch geen gevaar wilden loopen, om, door het begunstigen van een wanhopig waagstuk, in oorlog te geraken met Savoije en Frankrijk. Maar deze onnaauwkeurigheden zijn niet van zoo groot belang, dat zij iets afdingen op den lof, waarop deze schetsen hillijken aanspraak hebben.




Overdrijft men ook de Zendingzaak onder de Heidenen ten koste van eigene meer dringende belangen? Een vriendelijk, maar ernstig woord voor al mijne Protestantsche landgenooten. Te Deventer, bij D.J. Wilterdink. 1851. In gr. 8vo. 78 bl. f :-70.

De vraag aan het hoofd dezer brochure geplaatst, is gemakkelijk te beantwoorden, als men het cijfer nagaat van de ontvangsten voor het Zendelinggenootschap in het laatste jaar. Met inbegrip van legaten en geschenken is het f 78,943.92, en dus p.m. vier centen per hoofd; waarlijk niet te veel voor onze aanzienlijke Protestantsche bevolking. In het geven is alzoo volstrekt geene overdrijving; maar bestaat zij dan misschien in de zucht om tot deelneming aan 't Genootschap uit te lokken? Wij zouden denken, dat de pogingen daartoe te flaauw zijn; anders zou 't Genootschap méér van de Protestanten genieten dan maar vier centen per hoofd.
Als éénige instelling Christelijk is, dan moet het die zijn, welke door den Stichter der Kerk, den Goddelijken eersten Zendeling, is aanbevolen. De Schrijver, die de bovenstaande vraag met zekeren angst opwerpt, betuigt dat hij ingenomen is met de zaak der Zending; maar hoe is 't hem dan mogelijk af te keuren, dat de leden der Gemeente worden opgewekt tot deelneming aan die zaak, welke hun heilig en dierbaar moet zijn. De proeven van overdrijving, die hij aanvoert, doen mede ons bijkans twijfelen aan de ingenomenheid die hij voorwendt. - Of overdrijft iemand die een doel wil, wanneer hij de middelen die voor de hand liggen tot zijn

{==439==} {>>pagina-aanduiding<<}
doel gebruikt? Overdrijft niet veeleer de vrager, als hij 't navolgende zegt, waar wij onze aanmerkingen tusschen zullen voegen: ‘Dat deze (overdrijving) waarlijk bestaat, hiervoor laat zich meer dan éénen grond aanvoeren. Men hoore en beslisse! Behalve de berigten, die op de Zendingszaak betrekking hebben, worden er maandelijksche bidstonden gehouden [is dat ook al te veel?] en jaarlijksche openlijke verslagen gedaan, met dringende opwekkingen tot getrouwe, tot toenemende belangstelling en medewerking. [Minder kan er niet geschieden, tenzij men wille dat het bestuur inslape.] In eene der eerste steden van ons Vaderland [moest het dan in een afgelegen dorp zijn, opdat niemand er konde verschijnen?] komen Hoofdbestuurders en afgevaardigden [Directeuren en werkende leden] telken jare bijeen, ten einde onderling te beraadslagen en te bepalen, wat er kan en moet gedaan worden [ja, maar waartoe? - om kweekelingen voor de zending te bekwamen, en voor hen te zorgen en over hen te waken, die aan de Heidenen het Evangelie brengen]. Om hieraan des te meer gezag hij te zetten, vindt er eene openbare en plegtige godsdienstoefening plaats, waarbij eene godsdienstige rede, door dankzegging, gebed en gezang afgewisseld, gehouden wordt, alles tot bevordering der Evangelie-uitbreiding onder de Heidenen. [Zou men niet te weinig doen, als men iets daarvan naliet? Overdrijft men den ijver als men doet wat men niet kan, niet mag nalaten?] Doch dit bestond reeds vroeger. Maar hoe veel is er in den laatsten tijd niet bijgekomen? Menige leerrede zag het licht om de Zendingzaak aan te prijzen en voor haar deelneming op te wekken, [alsof zij dat niet waard is!] ook andere geschriften werden met hetzelfde doel uitgegeven, [arme pers!] en zelfs voor de jeugd bestaat er een tijdschrift, om vroeg hare aandacht naar elders henen te wenden. [Is 't dan overdrijven, als men de kinderen doet verstaan wat zij
bidden met de bede: Uw rijk kome?] Naauwelijks traden de predikanten-vereenigingen in het leven, of aanstonds werd deze aangelegenheid ter sprake gebragt, en met de hoogste zorg over-
{==440==} {>>pagina-aanduiding<<}
wogen [dat is voor predikanten zeer natuurlijk.], ja, aan zoo veel, dat naar anderer oordeel [die denkelijk andere vraagstukken ter tafel hadden gebragt!] oneindig noodiger was, voorgetrokken. Nieuwe dringende aansporingen gaan er aan Gemeenten en Kerkeraden uit, en waar tot dus verre nog geene afdeelingen van het Zendelinggenootschap bestonden, [tot schande voor den Christelijken zin.] zag men ze ontstaan, terwijl ze nog met elken dag toenemen.’ - ja, maar nog veel te weinig voor de roeping, die van het Genootschap uitgaat. Waarlijk wij hebben hier vruchteloos naar overdrijving gezocht. Men moet daarenboven in de zaak van het Zendingswerk geheel vreemdeling zijn, wanneer men die vreemd acht aan de Kerk. Aan de Kerk hebben wij de Zendelingen te danken, die onze voorvaderen in den schoot des Christendoms hebben geleid. De beschuldiging welke de verschijning van gutzlaff in ons Vaderland, waar hij alles behalve vreemd was, in een verdacht licht plaatst, noemen wij onëdel: het is gemakkelijker den reeds ontslapen man een stoot toe te brengen, dan te doen wat hij gedaan heeft.
De bewering, dat het Zendelinggenootschap en haar werk in den geest des tijds ligt, is eene onwaarheid; want zij zijn het werk van reeds achttien eeuwen, en zullen het werk van alle eeuwen blijven.
Maar de ijver voor de Zendingzaak benadeelt andere Instellingen nabij ons, van welke men de voordeelen plukt? - Och neen. Zie maar op de deelneming aan de Maatschappij Tot Nut van 't Algemeen en zoo vele andere Inrigtingen, met wier optelling meer dan ééne bladzijde ware te vullen! - Daarenboven, de meeste leden en begunstigers van het Zendelinggenootschap zijn ook leden van het Nut, van Unitas, van de Zedelijke verbetering enz. enz. - Zijn er Instellingen die minder bloeijen, omdat men er flaauwhartig voor werkt, aan wie ligt dat? Gewis niet aan den Schrijver, want zijn ijver is levendig en krachtig genoeg. Jammer, dat hij zijne pen ten koste van iets anders gebruikt! Zelden bevordert men eene zaak door eene andere te willen

{==441==} {>>pagina-aanduiding<<}
verdringen. De Schrijver zou een ruimer en minder verdeelden bijval inoogsten, wanneer hij de ijverloosheid van zoo vele Protestanten voor de belangen hunner geloofsgenooten had in het licht gesteld, en hen opgewekt had, óm te ijveren. Waar hij dát doet, toont hij voor zijne taak wèl berekend te zijn. Het spijt ons dáárom te meer, dat hij tegen eene zaak, die een meer dan menschelijken oorsprong heeft, dien onvriendelijken toon heeft aangeslagen.

h.
j.h.s.





De Cholera Asiatica in Zeeland, haar oorsprong en hare verspreiding gedurende de jaren 1832-1833 en 1848-1849. Geschiedverhaal, door de Vereeniging van Genees- en Heelkundigen in Zeeland, ter bearbeiding opgedragen aan hare leden J.C. van den Broecke en J.C. de Man, Medicinae Doctores. Te Middelburg, bij de Gebroeders Abrahams. 1851. In gr. 8vo. 220 bl. en eene Kaart van Zeeland. f 2-:

Tot de zamenstelling van het hier aangekondigde geschiedverhaal over de Cholera werden aan de Heeren van den broecke en de man van vele zijden bouwstoffen aangeboden, die hen, in het verder onderzoek, geleid hebben tot de kennis der waarheid, en eenige gewigtige gevolgtrekkingen nopens het ontstaan en de verspreiding dier ziekte, in hunne provincie. Na eene Inleiding en eene algemeene beschouwing van Zeeland en deszelfs inwoners, wordt de geschiedenis in drie Hoofdstukken afgehandeld. Het eerste bepaalt zich tot de eerste verschijning der Cholera in Zeeland in 1832-1833; het tweede handelt over de wederverschijning der Cholera aldaar in 1848 en 1849, en daarbij worden de afzonderlijke gevallen, naar de vijf districten, waarin Zeeland verdeeld is, plaats voor plaats, zoo volledig mogelijk beschreven. Hieruit worden in het derde Hoofdstuk eenige belangrijke gevolgen afgeleid, die over den besmettelijken aard dezer ziekte een helder licht verspreiden, en

{==442==} {>>pagina-aanduiding<<}
de anticontageonisten tot andere denkbeelden nopens haar ontstaan moeten brengen. Wel is waar bepalen de Verhalers zich meer bijzonder tot de contagieuse verspreiding, en te regt, omdat de vele feiten, hier bijgebragt, daartoe als van zelve moesten leiden; maar men zou te ver gaan, als men, op grond van hetgeen in Zeeland is gebeurd, den cosmisch tellurischen oorsprong en verspreiding der Cholera meende te kunnen betwisten. De vele waarnemingen, elders gedaan, waaronder ook die van den Russischen arts guttzeit behooren, hebben den oorsprong op deze wijze boven allen twijfel verheven. Alleen kan hieruit volgen, dat de bodem van Zeeland èn in 1832/33 èn in 1848/49 tot de ontwikkeling van het miasmatisch contagium niet heeft medegewerkt, en de smetstof in die provincie door personen en goederen is overgebragt. Daarbij is het feit merkwaardig, dat het 4de en 5de District weinig van de ziekte geleden hebben bij hare eerste verschijning, toen de gemeenschap met België door den krijgstoestand was afgesneden, maar in 1848/49, toen de gemeenschap met België vrij was, het hevigst door de ziekte zijn geteisterd geworden. - Vreemd, en niet in overeenstemming met waarnemingen in andere landen gedaan, is ook het verschijnsel, dat in Zeeland, waar de intermitterende koortsen endemisch zijn, de ontwikkeling der Cholera niet is begunstigd geworden. Het is een belangrijk bewijs tegen de stelling, dat zij een intensief verschijnsel der moerasziekten zou zijn, en de intermittentes febres alzoo zou vervangen.
Dit geschiedverhaal zal gewis reeds in de handen zijn van de meesten dier Vaderlandsche geneeskundigen, welke prijs stellen op waarnemingen, die de wetenschap bevorderlijk kunnen zijn. Wij bevelen het allen, die 't nog niet mogten bezitten, ter lezing aan; vooral ook aan hen, die nog niet van den contagieuzen aard der Cholera zijn overtuigd geworden. Het werk is in een' duidelijken stijl geschreven, en de typographische uitvoering is allezins te prijzen.

p.





{==443==} {>>pagina-aanduiding<<}

Prijsverhandeling over de goed- en kwaadaardige gezwellen, door Dr. J.M. Schrant. Derde (en laatste) Aflevering. Bekroond met de gouden medaille van het Legaat van Johannes Monnikhoff. Te Amsterdam, bij Ipenbuur en van Seldam. 1852. Met Plaat III. In gr. 8vo. bl. 301-452. De prijs dezer Aflevering is f 1-95; van de geheele Verhandeling f 5-85.

Niet lang geleden gaven wij van de twee eerste Afleveringen dezer te regt bekroonde Prijsverhandeling van den ijverigen Heer schrant eene korte beoordeeling (Vaderl. Letteroef. April 1852, bl. 198). Eindelijk kunnen wij ook de derde Aflevering aankondigen, waarmede dit oorspronkelijke werk compleet is. Rec. zegt: eindelijk (Julij 1852); omdat het manuscript, naar men ons heeft verzekerd, reeds in 1831 was afgewerkt, maar de uitgave, buiten schuld van den Schrijver of der Bezorgers van het Legaat, tot nu toe is vertraagd geworden. Die vertraging, van welke de reden waarschijnlijk bij de Uitgevers ligt, heeft het nadeel voor den Schrijver gehad, dat sommigen, nà hem (hetgeen bij een naauwgezet onderzoek te wachten was) dezelfde microscopische waarnemingen hebben gedaan, waarvan hij zich het prioriteits-regt had mogen toeëigenen. Dit is in sommige opzigten het geval met den kanker, inzonderheid betreffende de colloid-metamorphose. Maar hoe dit ook zij, wij mogen ons gelukwenschen thans een belangrijk werk te bezitten over de dusgenaamde goed- en kwaadaardige gezwellen, dat, op eigen grond, door eenen Vaderlandschen kunstgenoot is bearbeid, en een sieraad zal blijven van onze geneeskundige litteratuur in het algemeen en van de werken van het Legaat van johannes monnikhoff in het bijzonder, welks Bezorgers, ten gevolge van regterlijke uitspraak, waarschijnlijk voor de laatste maal zullen hebben bekroond. De 30 eerste bladzijden van deze Aflevering zijn aan de beursgezwellen gewijd, terwijl de overige 120 bladzijden het belangrijk onderwerp: de kanker bevatten.

{==444==} {>>pagina-aanduiding<<}

Ten aanzien van de beursgezwellen beschouwt de Schrijver de wording der kysten, door gestolde vezelstof; door uiteengedrongen vezelweefsel; door opvulling van een hol deel; door uiteenzetting van cellen; en naar den inhoud, de sereuze kysten, vetkysten, colloidkysten en de atheromata uit de sluiting van het buisje van een huidkliertje. Daarna die der kystoïden, uit zamenvloeijing van nabijgelegene beursgezwellen enz.
Aangaande het meer uitgebreide onderwerp, de kanker, zijn belangrijke opmerkingen voor de pathologie en therapie door den Schrijver gemaakt, waarbij het dusgenaamde encephaloid-gezwel als type van kanker wordt aangenomen, dat zich door vrije kernen, welke alleen tot cellen, geenszins tot vezelen ontwikkelen, kenschetsen. Specifiek is die cel niet te noemen, daar zij ook buiten den kanker voorkomt en de epithelium-cel het meest nabij komt. Daarbij worden de epithelium-gezwellen en epithelium-kanker, waar de valsche kanker of zoogenaamde cancroid het midden houdt, in het algemeen en bijzonder met al zijne overgangsvormen beschouwd, en tot aan zijne hoogste ontwikkeling, d.i. door toenemende kernvorming, tot mergkanker nagegaan. Zoo komt de Schrijver tot de behandeling van den vezelkanker, veeltijds van alveolair zamenstel, die almede door overvloediger cel- en kernvorming tot mergkanker kan overgaan. Hierop volgen de vaat-, pigment- en hydatidenkanker en het boosaardig osteoid. Tot eene onvolledige beantwoording gekomen van de vraag, of de kanker is hoosaardig, en of de typhusmassa tot kanker behoort, wordt de oorsprong en ontwikkeling er van meer bijzonder nagegaan.
Uit dit onderzoek volgt: dat de kanker niet uit vezelstof-massa ontstaat, wat de cellen aangaat; dat zijne eerste vorming met kernen begint; dat niet waarschijnlijk normale weefsels in kanker-elementen worden omgezet, en dat de kanker-cel en kern, na verloop van tijd, te gronde gaan en door nieuwe worden vervangen. Heeft het eerste boven het laatste de overhand, dan mag men een genezings-proces aannemen: omgekeerd, een toene-
{==445==} {>>pagina-aanduiding<<}
men des gezwels. Ware genezing heeft dán eerst plaats, wanneer de knobbel verdwijnt, zonder door vorming van anderen te worden opgevolgd. Het genezings-proces geschiedt door vetmetamorphose der kanker-elementen, door colloid-overgang, en door incrustatie van kernen en cellen. Eindelijk levert een onderzoek naar de oorzaken het gevolg op, dat deze niet bekend zijn, en óf in het deel, door kanker aangedaan, óf in het bloed zijn te zoeken. Dat de Schrijver, zonder eene eigene kanker-crasis aan te nemen, meer overhelt tot het gevoelen, dat eene bloedziekte den kanker voorafgaat, is niet te bevreemden, wanneer men er op let, dat hij met de leer der dyscrasiën, op het voetspoor van simon, rokitansky en de jongere Weener School, zeer is ingenomen. Bij gemis aan eene zekere geneeswijze tegen den kanker, kan alleen eene vroegtijdige en breede operatie met waarschijnlijk goed gevolg worden beproefd.
Ziedaar een kort overzigt van den inhoud dezer Aflevering.
Men ontwaart hieruit, welk licht de aanwending van het microscoop over het wezen der gezwellen en des kankers verspreid heeft, en hoe gezonde denkbeelden vroegere onhoudbare hypothesen hebben kunnen verdringen. Onze kennis mist voorzeker nog menigen schakel in den grooten keten van de ziekte-processen dezer gezwellen, b.v. van tuberculosis, kanker enz., die nu nog door redenering en gevolgtrekking moeten worden aangevuld, tot zoo lang voortgezette en getrouwe natuurwaarneming daarvoor positieve feiten zal hebben in de plaats gesteld. Nog een vruchtbaar veld ter bearbeiding, mede voor den verdienstelijken schrant, waarvan eindelijk ook de therapie hare vruchten zal inoogsten. Voorloopig bezitten wij in deze Prijsverhandeling eene belangrijke monographie, en geen arts zeker, hij zij genees- of heelkundige, zal nalaten dit werk tot eigen leering te bestuderen; waartoe hem de drie op koper gegraveerde platen, met duidelijke microscopische teekeningen, voor het goed begrip zeer dienstbaar zullen zijn.

p.





{==446==} {>>pagina-aanduiding<<}

J.B.J. van Doren, Oud-Militair Onder-Intendant der Eerste Klasse van het Indisch Leger enz. Herinneringen der (aan de) laatste oogenblikken van mijn verblijf in de Molukko's. Te 's Gravenhage, bij J. en H. van Langenhuysen. 1852. In gr. 8vo. 118 bl., benevens eenige niet genommerde Bijlagen, en 5 platte gronden of schetskaarten. f 1-10.

Door de onbepaaldheid van den titel, zal elk, die weet, dat de Schrijver drie jaren op Amboina heeft doorgebragt, eenige berigten omtrent dat eiland verwachten. Zoo althans ging het ons, toen wij de ‘Herinneringen’ in handen kregen. Toen wij echter het voorwoord lazen, vernamen wij dadelijk, dat in dit geschrift een overzigt geleverd wordt van ‘den waren stand van Banda's opbrengsten, inrigtingen en het aanwezig personeel’, vermeerderd met ‘aanteekeningen door eenen geloofwaardigen vriend, nog zeer kort geleden, toegezonden’, en ‘verscheidene statistieke opgaven’; alsmede met eene beschrijving van het gebeurde bij en ten gevolge van de schipbreuk van het stoomschip Willem de Eerste, den 5 Mei 1837 op de Lucipara-klippen gestrand. - De lezer ontvangt dus veel meer, dan hij kan verwachten, en dit zal uit ons verslag nog verder blijken.
Wij vergezellen den Heer van doren, van zijn vertrek van Amboina tot zijne aankomst te Batavia op 30 Augustus 1839, en ontvangen in de eerste plaats onderscheidene bijzonderheden omtrent ‘het witte water of Ayer-Paetih.’ Onder den naam van Witte- of Melkzee hebben wij reeds vroeger over dat verschijnsel eenige opmerkingen gelezen in het Derde Deel van het Coup d'Oeil Général van den Heer temminck, en in het Achtste Deel van Onze Tijd. Wij twijfelen zeer of dat vraagstuk omtrent deszelfs oorzaken als geheel opgelost is te beschouwen.
Op de Bandasche Eilanden worden wij rondgevoerd, en leeren zoo wel Banda-Neira als Groot-Banda (ook wel Lonthoir genoemd, soms ook in Lonthoir en Celamme verdeeld)

{==447==} {>>pagina-aanduiding<<}
kennen, en bezoeken de notenperken, en wonen de bewerking der noten en foelie ter verzending bij; alles onder het geleide van den Schrijver, en zouden moeijelijk een beteren gids kunnen vinden. In de verbeelding den reiziger te vergezellen bij het beklimmen van den Goenong-Api (bl. 54-72) valt niet moeijelijk; maar om dien bezwaarlijken en gevaarlijken togt mede te doen, daartoe zou gewis bij menigen lezer, gelijk bij ons, de lust ontbroken hebben; vooral dewijl het op Banda nog zoo versch in het geheugen lag hoe ongelukkig een Adelborst der 1e Klasse, de Heer pels-rijcke, bij zulk eene beklimming, is omgekomen.
Bij de beschrijving der Banda-Eilanden en der togtjes en togten van den Heer van doren komt de bijgevoegde schets van het Fort Belgica te Banda-Neira, de plattegrond van dat fort, en de figurative kaart van Banda van den zoo verdienstelijken ambtenaar e. francis, den lezer zeer te stade. Het gezigt van Lonthoir, omtrent het fort Hollandia genomen, op het Eiland Neira met den Goenong-Api en het Zonnegat, dat beiden van elkander scheidt, draagt mede veel tot het verkrijgen van eene juiste voorstelling bij. Op bl. 21 echter spreekt de Schrijver van het Vrouwen-eiland, maar niet duidelijk, of dit al dan niet hetzelfde is, dat op de kaart Puloc-Krakot wordt genoemd. Ook zouden wij gaarne geweten hebben, welke beteekenis er gehecht moest worden aan de ‘Naald van Mr. jacob de zwarte’ op een schierëilandje van Banda-Neira, niet verre van Puloc-Krakot, op de kaart neêrgelegd. - Voor het overige zou het elk voorzeker aangenaam zijn geweest, op die kaart ook Rossingyn, Ay en Rhun te kunnen vinden. - Doch laten wij tevreden zijn met het ontvangene!
Op bl. 74 vangt het verslag aan van de schipbreuk van het stoomschip Willem de Eerste, en het verblijf van 140 schipbreukelingen (waaronder ook de naar zijne bestemming op weg zijnde Gouverneur van de Molukken en deszelfs jeugdige kinderen), op eene koraalklip, van den 6 Mei tot den 11 Junij toen zij gered werden. - Bij dit gedeelte behoort de platte-grond van den koraal-
{==448==} {>>pagina-aanduiding<<}
plaat, op welke een zoo groot aantal menschen, bijna van alle kleeding en beschutting beroofd, zoo vele dagen hebben doorgebragt. Nog behoort er bij de schetskaart van de Lucipara-klippen, en de vijf verwijderde eilandjes, welke, door de hooggaande branding heen, met moeite bereikt werden, doch waarop maar zeer weinig tot voeding van den mensch gevonden werd.
Aan het einde van het verhaal der ellende door de schipbreukelingen uitgestaan, lezen wij omtrent hunne redding het volgende, waaruit de lezer met den stijl des Schrijvers eenigzins bekend kan worden. ‘Ziedaar hoe eene zoo zeer gevreesde en bijna voor onmogelijk gehoudene redding, eene gelukkige uitkomst had, en hoe de Molukko's eenen man met uitgebreide kennis, een helder doorzigt, uitstekend beleid en moed begaafd, tot Gouverneur bekwamen, terwijl intusschen eene aangename zelfvoldoening den Heer de stuers (thans Generaal-Majoor en Adjudant van Z.M.) overbleef, namelijk, dat zijne aangewende pogingen tot behoud van zoo vele menschen levens, met zulke heilrijke uitkomsten waren bekroond geworden, daar men bij het schipbreuk lijden, en hij de zoo gevaarvolle als moeijelijke inscheping, slechts het verlies van een enkel man te betreuren had.
Eenige belangrijke Bijlagen besluiten het werk, als:
A. Opgaaf der overledenen op Groot-Banda, Banda-Neira en Podoc-Ay, van 1829-1844.
B. Vergelijkende staat der zielsbeschrijving van de eigenlijke Banda-groep, over de jaren 1839 en 1845. - Hier wordt over alle de zes eilanden gesproken en omtrent de bevolking tot in de minste bijzonderheden afgedaald.
C. Presente perkvolken (namelijk perk- en huisslaven alsmede bannelingen), op den 1 April 1845.
D. Hoeveelheid foelie en notenmuskaat, welke, gedurende de jaren 1841-1845, in 's lands pakhuizen te Banda-Neira afgeleverd zijn geworden.
E. Militaire sterkte of formatie ingevolge Gouvernementsbesluit van 1833, en naar een voorstel van den Gouverneur van 1838.

{==449==} {>>pagina-aanduiding<<}

F. Publicatie, uitgevaardigd door den Gouverneur-Generaal van der capellen, tijdens zijn verblijf te Banda-Neira, den 29 April 1824; houdende eene nieuwe regeling der belangen van de perkeniers en van de perkslaven.
G. Kennisgeving van den Gouverneur Ridder de stuers, aan zijne lotgenooten, na de terugkomst van hen, die, met gevaar van hun leven, de vijf eilandjes hadden bezocht.
H. Dank-adres van de onder-officieren en verdere manschappen aan den Gouverneur, voor hetgeen door hem ‘tot hunne redding, bescherming, behoud en verzorging’ was verrigt.
Men ziet, dat er veel meer in deze Herinneringen gevonden wordt, dan men, volgens den titel, zou vermoeden. De lezer ontvangt eene Bijdragê tot de juiste kennis van Indië, waarvoor wij den Heer van doren onze erkenienis betuigen. - De Heeren langenhuysen hebben voor eene nette uitvoering en fraai papier zorg gedragen, en de drukfouten zijn in geringen getale. Moge een gunstig vertier hunne zorgen beloonen.




Julianus de afvallige, of de strijd tegen het Christendom. In drie zangen, door C.W. van der Pot, Predikant te Leyden. Met houtgravuren naar teekeningen van C. Rochussen, door Best, Vermorcken en Verveer. Te Haarlem, bij A.C. Kruseman. 1852. In 4to. VIII en 78 bl. f 3-25.

Dit werk door den kunstkeurigen kruseman niet alleen uitgegeven, maar ook, als wij niet dwalen, in het aanzijn geroepen, en, bovendien, in zijne eigene werkplaats gedrukt, behoort wel tot de fraaiste voortbrengselen van de Nederduitsche pers. De bijval met welke de afbeeldingen van Bijbelsche Vrouwen (Buitenlandsche gravuren met bijgevoegde Hollandsche gedichten) ontvangen zijn, heeft hem, gelooven wij, aangemoedigd tot het uitgeven van meer uitvoerige verhalen, aan den Bijbel of de ge-
{==450==} {>>pagina-aanduiding<<}
schiedenis der Christelijke Kerk ontleend. Wij begroeten den Julianus van den Eerwaarden van der pot als den eersteling van die gelukkige gedachte. Aan de beoordeeling van 't veelsoortig schoon, dat de bundel bevat, zullen wij ons niet wagen; maar van den Heer rochussen gelooven wij te mogen zeggen, dat hij in het twintigtal voor den Julianus op hout geteekende platen, vignetten en geïllustreerde kapitalen zijn roem gehandhaafd, en een werk geleverd heeft, dat met het beste buitenlandsche van dien aard wedijvert. Elke der platen en vignetten is eene schilderij, uitmuntende in waarheid en gevoel, fraaiheid van ordonnantie en correctheid van teekening. Aan het geestige titelvignet alleen zouden we hem, al ware hij niet genoemd, herkend hebben. Of is het zonderlinge wezen, dat daar achteloos en onëerbiedig op de aarde ligt, en den Keizerlijken Hoogepriester, die, omgeven van bondeldragers en priesters, met de heidensche offerschaal voortreedt, met een blik van kwaadaardige bespotting aanstaart, eene gewone menschengedaante? - Wij gelooven, dat de welsprekendheid der teekenpen, door middel van die figuur, de vreugde der hel over den afval des Keizers van het Christendom heeft willen verzinnelijken. Van rochussen zal niemand zeggen, dat hem fantasie ontbreekt. - Ook de Heeren best,
vermorcken en verveer hebben aanspraak op hoogen lof; inzonderheid komen de gravuren van vermorcken ons voor zeer fraai te zijn, bovenal die op den titel, en op de bladz. 5, 14, 17, 35 en 49. Jammer, dat de beitel diens kunstenaars hem heeft te leur gesteld in de snede van een der kopjes in de gravure op bladz. 7. Het minst gelukkig vinden wij de gravure op bladz. 31; maar 't zal voor een gedeelte aan den druk liggen. Over 't algemeen zijn de drukken mede zeer fraai, hoewel 't onderscheid in kleur en de eenigzins meerdere fraaiheid van sommigen doet denken, dat ze niet allen door denzelfden drukker zijn toegesteld. Wij verheugen ons, dat de kunst om goede houtgravuren goed te drukken, die weinig jaren geleden hier nog onbekend was, meer en meer algemeen wordt. In No. VII

{==451==} {>>pagina-aanduiding<<}
van dit Tijdschrift (bladz. 326) prezen wij onlangs ook den druk der houtgravuren in ‘De Spiegel der waarheid’, maar dachten, dat hij te Amsterdam, zoo niet in het Buitenland was geschied. Later is ons berigt, dat die druk geschied is te Leyden bij den Heer a.w. sijthoff, die alzoo, in dát werk, mede iets geleverd heeft, hetwelk zijne drukkerij tot eer strekt en aanbeveelt. Hoe de Heer fuhri te 's Hage reeds lang zijne werkplaats door fraaiheid van houtsneêdrukken heeft onderscheiden is bekend. Nu iets zoo fraais ook van den Heer kruseman te ontvangen was ons eene verrasaing. Zoo als deze uitgave van den Julianus kennen wij geene andere inlandsche, dan de pracht-uitgave met houtgravuren van ‘De Overwintering op Nova-Zembla.’ Na die goedkeuring van 't geheel, behoeven 't papier en de letterdruk wel niet geprezen te worden. De laatste is vol smaak en getuigt van groote zorg; hoewel er toch hier en daar in de aanteekeningen (bladz. 69, 70 en 73) nog een enkel straatjen is. Het meerdere wit tusschen couplet 4 en 5 op bladz. 18 zal daar waarschijnlijk zijn verlangd door den Dichter.
Die Dichter is de Eerwaarde van der pot, wiens naam voldoende is om te waarborgen, dat de letterkundige inhoud die fraaije uitvoering verdient. Zoo aangenaam als het werk is voor 't oog, zoo behagelijk is 't ook dadelijk voor 't hart, door eene Opdragt, in welke de begaafde Zanger en welsprekende Kanselredenaar 't aan zijne Moeder, als een offer van dankbaarheid en liefde heeft toegewijd. Die schoone Inleiding, in welke de ‘dankbare Zoon’ zijn geheele hart als openlegt, is wèl geschikt, om hem te doen hoogachten, en, waar hoogachting reeds bestaat, te doen beminnen. Men vindt hier de waarheid ook bevestigd, dat wezenlijke verdienste dikwerf gepaard gaat met groote zedigheid en bescheidenheid, en gelooft den Dichter gaarne als hij verzekert voldaan te zijn, en God vurig te zullen danken, wanneer zijn werk iets toebrengt, om, hier of daar, het geloof in onzen Heer en Zaligmaker te verlevendigen, en het vertrouwen op Zijne wakende zorg over de Christenkerk te bevestigen.

{==452==} {>>pagina-aanduiding<<}

Indien wij eene aanmerking op het werk hebben, die ons voorkomt van eenig gewigt te zijn, dan is het deze: dat er geene overeenstemming is tusschen het dichtstuk en de historische aanteekeningen, in de voorstelling van het Christendom der vierde eeuw, en van julianus, die 't verliet, om tot de goden van het oude Rome terug te keeren. De aanhef van het gedicht is grootsch:

De kruisvaan woei van strand tot strand. 
Aan Hellespont en Tiberboord, 
Stond ze op paleis en kerk geplant. 
Het Christendom drong altijd voort. 
Al hooger rees, 't geweld ten trots, 
De zon der nieuwe schepping Gods; 
De nevel scheurde, en 't donker vlood, 
Waar zij heur stralen schoot. 

Maar als de Kerkelijke Geschiedenissen, en zelfs maar de Historische Aanteekeningen, achter het gedicht, worden geraadpleegd, zullen velen zich met de drie laatste verzen niet, of niet onvoorwaardelijk kunnen vereenigen; vooral niet omdat zij gevloeid zijn uit de pen eens Dichters, zoo geacht onder de Leeraren der Godsdienst. Volgens de geschiedenis toch hadden verkeerde begrippen en bijgeloof in de Christelijke Kerk gedurende de derde en vierde eeuw zoodanig de overhand gekregen, dat er van de eenvoudige Evangelieleer, van de aanbidding in geest en waarheid, van de stille eeredienst, van de nederigheid der leeraars, en van de ingetogen levenswijze der eerste Christenen schier geen sprake meer was, en bijkans geen spoor meer bestond, en dat zij, die poging deden om 't Evangelie nog eenigermate te handhaven, versmaad, geschandvlekt en vervolgd worden. Dat lot trof den verlichten, godvruchtigen jovinianus, wijl hij leerde, dat de belooning des toekomenden levens voor hen is weggelegd, die de gelofte houden bij den doop aan christus gedaan, en naar de Evangelische voorschriften leven; en dat zij, die hunne dagen in ongehuwden staat, zelfkastijding en vasten slijten, niet aangenamer voor God zijn dan dezulken die in den echten staat eerbaar leven, en

{==453==} {>>pagina-aanduiding<<}
de gaven des Heeren in matigheid gebruiken. Hij werd eerst door de Kerk te Rome, daarna (in 390) door de Kerkvergadering te Milaan veroordeeld, en vervolgens door Keizer honorius naar het eiland Boa gebannen. Dat gebeurde, wel is waar, omtrent dertig jaren na julianus, maar lang vóór hem was 't reeds evenzoo met het Christendom gesteld. Hoe dat gekomen was, door de leer der Nieuwe Platonische Wijsbegeerte met de Evangelieleer te vermengen; door Joodsche en Heidensche gebruiken te volgen, om voor Jood en Heiden den overgang aangenamer te maken; en door de zucht om de eeredienst te omringen met eene zinnelijken luister, die voor den Joodschen en Heidenschen niet behoefde onder te doen, kan men in de Geschiedenis nalezen. Genoeg is 't er hier uit zamen te trekken, dat, ten tijde van julianus, het bijgeloof in de Christelijke Kerk ten troon zat. De godsdienst bestond grootelijks in buitensporige eerbewijzingen aan menschen in de reuk van heiligheid gestorven; in bedevaarten naar hunne graven en naar Palestina; in afzondering van de wereld, ligchamelijke zelfkastijding en onthouding in spijzen. Aarde uit Palestina of van andere heilig geachte plaatsen, hield men voor een behoedmiddel tegen booze geesten, en aan de gebeenten van martelaren schreef men wonderdadige krachten toe. Hebzucht en bedrog deden met die dwalingen hun voordeel: de droomen of verschijningen in welke geopenbaard werd waar martelaren begraven lagen namen toe, en het land werd afgeloopen door een soort van geestelijken (de Sarabaïten), die doodsbeenderen als reliquiën verkochten, en overal booze geesten ontdekten, en die bezwoeren of er gevechten tegen hielden. Omtrent de leerstukken ging 't soms niet beter toe; de sluwste der partijen bragt zoogenaamde bezetenen te voorschijn, uit wier monden de inwonende duivelen,
wanneer men met eenig overblijfsel van een heilige nabijkwam, in hunnen angst openbaarden, wie gelijk had. Vooral leden de godsdienst en de zeden door de gedrogtelijke stellingen, dat wie in dwaling volhardde strafbaar was aan den lijve, en - dat het bedrog deugd werd, wanneer 't belang

{==454==} {>>pagina-aanduiding<<}
der Kerk er door wierd bevorderd. Bij die gesteldheid der Christenen en van 't Christendom behoorde een aanwinst voor 't laatste, door verlichting van den geest en overtuiging des harten, tot de zeldzaamheden; de groote meerderheid nam 't aan op hoop van voordeel, of uit vrees voor nadeel, en de deugdzamen en vromen, die er nog waren, werden onder zedeloozen en ondeugenden als bedolven. De leeraren zelfs, die bij de godsdienstoefening predikten, stelden niet alleen hunne eer in ijdele woordenpraal, maar dreven de onëerbiedigheid zoo verre, dat zij de hoorders vergunden en zelfs aanspoorden, om hen met geschreeuw en handgeklap toe te juichen; en alzoo de kerken aan de schouwburgen gelijk te maken. - Aldus spreekt de Geschiedenis over het Christendom van de vierde eeuw, en dat lezende zal men het aanwezen eener Nieuwe schepping Gods wel niet ontkennen, want het Evangelie, hoe verkeerd verstaan en verduisterd, was altijd dáár, wachtende op heteren tijd om weder eene blijde boodschap te worden; maar velen zullen met reden vragen: of dat Christendom een zon was, die, waar zij scheen, de nevelen scheurde en 't donker deed vlieden? - dat is, met andere woorden: het licht des Evangelies bragt? - Van twee zaken ééne: òf ja, maar dan....doch dit maar dan zullen we liever niet uitwerken; - òf neen, maar dan heeft de Dichter zich niet op 't historische standpunt geplaatst. Dit laatste is 't geval, en van dáár dat gebrek aan overeenstemming tusschen 't Dichtstuk en de Aanteekeningen. Vandáár, dat de Heer van der pot, als Dichter, van julianus een monster maakt, alle verschooning onwaardig; maar als geschiedkundige hem verschoont; al is 't, dat hij er (bl. 67) op laat volgen: ‘Het zij
verre, dat wij dit zouden hebben aangevoerd, om zijn afval van het Christendom te verontschuldigen.’ - Wij zien overigens niet in, waarom men in 't verontschuldigen (niet: geheel vrijspreken) van julianus zoo omzigtig moet zijn; montesquieu was 't óók, maar montesquieu stond, gelooven wij, op een ander gebied. - In de Aanteekeningen wordt, op de gemelde bladzijde, opgehelderd: hoe 't mogelijk was, dat een man als

{==455==} {>>pagina-aanduiding<<}
julianus het Christendom kon verlaten, en in goeden ernst het Heidendom aannemen; maar men dient er nog bij te voegen, wat op bladz. 75 staat, dat hij 't zuiver Evangelie nooit in deszelfs hooge goddelijke waarde gekend, noch deszelfs heiligende kracht gevoeld heeft. Ook is 't niet zonder beteekenis, dat de afval eerst plaats had na 't jaar 560; en daarbij komt dan nog, dat dezelfde Nieuwe Platonische Wijsbegeerte, die in 't Christendom was opgenomen, buiten twijfel ook invloed had gehad op de leer des Heidendoms, en dat julianus de Romeinsche godendienst vergeestelijken, misschien wel tot Godsdienst verheffen, en er wat hij in 't Christendom goeds en liefderijks vond in opnemen wilde. Als Vorst, legerhoofd en wijsgeer tusschen twee eerdiensten staande, die elkander naderden, koos hij die voor zich, aan wier Hoofd hij zich-zelven kon plaatsen, en die dáárom met zijne Staatkunde het best overeenkwam, boven de andere, wier invloed op 't leven toch zoo weinig beteekende, dat ze zijn oom, Keizer constantius, niet weêrhouden had van den moord zijner schuldelooze bloedverwanten. Eenmaal die keuze gedaan hebbende en aan 't hoofd der Romeinsche godendienst getreden, spreekt 't van zelve, dat hij voor deze ijverde, haar weder zocht uit te breiden, en hare belijders boven de Christenen met ambten begunstigde. Evenwel, julianus was toch menschlievend en wijs genoeg, om te doen hetgeen Nederland later heeft gedaan: de gewetens vrij en de godsdienstige overtuiging ongemoeid te laten. Ware hij anders geweest, dan had hij de kerken der Christenen kunnen doen slopen. - Of ware zijne kandelwijze anders geweest, dan zouden gewis hevige oproeren zijne regering hebben ontrust, vooral toen hij met zijn leger afwezig was om de
Perzen te vernederen; daar toch de Christenbevolking in aantal met de Heidensche nagenoeg gelijk stond. - Hoe oordeelvellingen van elkander verschillen kunnen, blijkt ook weder hier, daar, b.v. montesquieu (de L'esprit des Lois, Livre xxiv, Chap. x,) in vervoering van hem getuigt: ‘Jullien même, jullien (un suffrage ainsi arraché ne me rendra point complice de son apostasie), non, il n'y a

{==456==} {>>pagina-aanduiding<<}
point eu après lui de prince plus digne de gouverner les hommes.’
De Eerwaarde van der pot heeft, dit zal niemand ontkennen, in 't gedicht de meest poëtische wending aan de stof gegeven, en hij had misschien vrijheid om dat te doen, want wij weten hoe, b.v. bilberdijk dacht, die in den Brief aan den navolger van sophocles zegt: dat de Historische waarheid voor den geschiedschrijver en voor den geleerde is, maar niet voor den dichter. In de voorstelling der beweegreden van julianus tot het vergunnen van den herbouw van den tempel der Joden te Jeruzalem (onzes inziens een gevolg van de Godsdienstige vrijheid) en van 't geen dien bouw verhinderde, heeft hij mede gebruik gemaakt van eene vergunning welke de Dichter, volgens bilderdijk (Nieuwe Mengelingen, D. II, bladz. 302) heeft: om in de duisterheid der geschiedenis datgene te grijpen, waar hij zich 't best aan vast kan houden, om hem tot steunpunt te dienen van 't welk hij zich opheft, en vlugt neemt. - Maar in weerwil van dat alles zullen er onder hen die geene verzen maken, zeker velen zijn, die bezwaar vinden in eene gave goedkeuring van den geest van het dichtstuk. Wij, voor ons, meenen dat het verkieselijk en raadzaam is, zelfs in poëzij, om in 't schilderen van tijden de historische waarheid te volgen, en dat het Werk, terwijl dan de eenheid zou zijn gered geweest, in schoonheid nog zou gewonnen hebben, wanneer, in 't dichtstuk, aan den held, die zwartheid van ziel, die duivelachtigheid niet ware toegeschreven, die toch in de Aanteekeningen-zelven - tot groot nadeel voor 't effect - weder weg geredeneerd of twijfelachtig gemaakt wordt. - Men dient toch te bedenken, dat de lezers niet allen met de geoctroijeerde vrijheden der poëzij bekend zijn, en dat de meesten 't niet weten, dat een Romantisch Gedicht geene voldoende Inleiding is tot de kennis van voormalige tijden en
personen; maar de poëtische voorstelling houden voor Historische waarheid. Ook stellen de Dichters, wanneer zij die laatste niet getrouw in acht nemen, zich somwijlen aan een ander gevaar bloot - het gevaar van met zich-zelven in eene tegenspraak te komen, die tot vrij zonderlinge gevolg-
{==457==} {>>pagina-aanduiding<<}
trekkingen zou kunnen leiden, en wij vestigen daar de aandacht nu des te méér op, omdat wij, zoo als gezegd is, den Julianus houden voor den eersteling van eene gelukkige gedachte des Uitgevers; eene gedachte die ons een reeks van zulke verhalen uit den Bijbel en uit de Kerkelijke Geschiedenissen belooft.

In den Eersten Zang van het gedicht worden verder de toestand der Kerk in de vierde eeuw, den held van 't verhaal en diens afval, en de gevolgen er van afgeschilderd:

Sinds Constantijn de Keizerskroon 
Aan 's Heilands voet had neêrgelegd, 

was 't eeuwenheugend pleit des Christendoms beslist. Maar nog eens verhief zich 't heidendom toen juliaan den troon had beklommen. Vraagt men wat soort van man hij was? - De Dichter antwoordt:

Een helder brein; een wakkre geest; 
Een fijn vernuft; een scherpziend oog; 
Een hart voor geen gevaar bevreesd; 
Een wil die voor geen weêrstand boog; 
Een fier gemoed; onleschbre dorst 
Naar eer en grootheid in de borst; 
Een telg van de oude heldenteelt, 
Ziedaar des Keizers beeld. 

En zijn naam ware niet alleen op de aarde, maar ook in den hemel genoemd, wanneer hij steenen hadde aangedragen voor den tempel, die bestemd is, om onvergankelijk te prijken. Maar hoewel

Hij was in 's Heilands naam gedoopt, 
In 's Heilands kennisse opgegroeid, 

Naauwelijks grijpt hij den Keizersstaf, of nu wordt hij afvallig, en tracht de Kerk des Heeren te verdelgen:

Nu zwaait zijn hand de brandtoorts om; 
Nu wenscht hij 't achtbaar heiligdom, 
Dat storm en vloeden heeft weêrstaan, 
In rook te zien vergaan. 

{==458==} {>>pagina-aanduiding<<}

Weêrhield zijn mond ook 't wreed gebod, - 
Toch werd er menig zwaard gewet, 
En menigeen op 't moordschavot 
De martlaarskroon op 't hoofd gezet, 
Die zijn geloof, zijn liefde en trouw 
Voor goud noch eer verlooeh'nen wou; - 
En 't stroomen van het Christenbloed 
Deed 's Keizers hart toch goed. 

Maar wat baten hem die vervolgingen? 't Is ijdel, dat hij beveelt:

‘De faam bazuine heinde en ver 
Dat Jezus boog voor Jupiter, 
En hoe Maria's trotsche Zoon 
Gebonsd werd van zijn troon!’ 

Hij worstelt met den Heer der Heeren, en Dien

- is 't heelal ten rijksgebied; 
Zijn Kerk op aarde wankelt niet; - 
De Vader gaf de wereldkroon 
Den eengeboren Zoon. 

De Tweede Zang handelt over der Joden tempelbouw te Jerusalem:

De trotsche Keizer ziet verbolgen 
Hoe luttel al zijn pogen baat; 
Hij moog het Christendom vervolgen, 
't Ontkomt gedurig aan zijn haat. 

Maar hij peinst en vindt een onfeilbaar middel om den christus doodelijk te wonden. Wie des Heeren magt durfde betwisten werd door de Christenen op het verstrooide Israël en het puin van deszelfs Jerusalemschen tempel gewezen. Dat zal veranderen. Hij zal dien tempel doen herrijzen, en roept jakobs kroost daartoe, uit alle wereldstreken bijeen, met belofte van goud, hulp en vrijheid. ‘Herbouwt’ - zegt hij - ‘in Canans dreven’ uw tempel, en

De wereld zie in Salems wallen 
Des Galileërs woord vergaan; 
Hij sprak: ‘Jeruzalem zal vallen;’ 
Ik spreek: ‘Jeruzalem zal staan.’ 


{==459==} {>>pagina-aanduiding<<}

Met nooit gekende zielsverrukking stroomen ontelbre scharen van Joden naar hun oude Vaderland. De beschrijving van hun togt en aankomst, en de ordonnantie en uitdrukking der gravure, die een groep voorstelt op eene hoogte van waar zij 't eerst den vaderlandschen grond wederziet, zijn van treffende schoonheid. Een oude wit van haren (op de gravure is de harpenaar een man in de kracht des levens) heft de harp omhoog, en van zijne snaren trilt deze klagt:

o Vorstinne! waar is thans uw kroon en uw staf? 
Waar die fierheid, die straalde uit uwe oogen?... 
Ach! de staf is gebroken, de kroon viel u af, 
En uw hoofd is demoedig gebogen! 
 
Waren eenmaal uw lokken met paarlen getooid, 
En uw leden met purper omhangen, - 
Nu is 't hoofd u voor paarlen met assche bestrooid, 
En het purper door 't rouwkleed vervangen. 
 
Want een dorre woestijn werd uw vruchtbare grond, 
En vernield werd uw bloeijende gaarde; 
En waar 's Heeren geheiligde tempel eens stond 
Wroet het woudzwijn verachtlijk in de aarde. 

Maar de herlevende hoop verandert het klaaglied in een vreugdepsalm aan jehova:

‘Weêr zullen we Uw wondren verhoogen, 
o Heer! op der Vaderen erf. - 
Geef, Abrahams God! dat mijne oogen 
Uw tempel nog zien eer ik sterf!’ 

Zij trekken vobrt en komen te Jerusalem. Welk eene vreugde! Dáár ligt de stad; dáár heeft davids burg gestaan; dáár zijn de graven hunner vaderen; dáár stond de tempel, en

Weêr galmen duizend vreugdekreeten 
En langs de bergen rolt een stem: 
‘Jerusalem! Jerusalem! 
'k Zal eer mijn regterhand vergeten, 
Dan 'k u vergeten zou, en Hem 
Die Isrel weêr Zijn volk wil heeten’ 


{==460==} {>>pagina-aanduiding<<}

Nu wordt de bouw aangevangen. Met onverklaarbare snelheid worden ontilbre rotssteenblokken ten grondslag gelegd, stevige muurwerken opgetrokken, en bindt en pijler vastgehecht; maar een orkaan barst uit, en met den orkaan de onderaardsche donder eener aardbeving: alles kraakt, en scheurt, en valt, - al 't gebouwde wordt nedergeworpen. Israël nogtans hervat den bouw met vernieuwde kracht, en

Het is als werkte, op Isrels bede, 
Een schaar van 's Hemels Englen mede, 
Zóó groeit de tempel uit den grond. - 

Maar de korst der aarde gaat open, en braakt eene zee van vlammen en vuur: al het gebouwde wordt verteerd of verzwolgen, en ook de bouwlieden komen om; slechts enkelen blijven over om den val van Sion en diens verstoorden tempelbouw te beschreijen. - Dat was geen werk van 't grillig toeval: in storm en vuur klonk de stem van God tot jakobs kinderen:

‘Gij hebt het bloed mijns Zoons vergoten; - 
'k Heb u verworpen en verstooten; 
Ik ken u als mijn volk niet meer!’ 

Met vlammende oogen verneemt Keizer julianus het gebeurde. Had geheel Gallië de vaan der vrijheid opgestoken, of stonden de woeste Germaniërs op het Appenijnsche gehergte, om Rome te gaan bestormen - die tijding zou hem zoo vreeselijk niet zijn geweest als deze:

‘De bange worstling is verloren! 
Die Galileër, zoo veracht, 
Is sterker dan uw Keizersmagt!’ 

De adelaar was vermetel hemelwaart gevlogen, maar de bliksem had hem nedergeworpen. De wereld zie en kenne den Heer!

{==461==} {>>pagina-aanduiding<<}


Zijn liefde is hooger dan de bergen, 
Voor wie haar biddend zoekt, gereed; 
Maar durft het ongeloof hem tergen... 
o Dwaas! die u met Christus meet, - 
Hij is met de Almagt Gods bekleed! 

De Derde Zang is getiteld: Laatste strijd en dood.
Julianus heeft een droomgezigt. Eerst is hij weêr jongeling en buigt zich in Cesarea's hoofdkerk voor 't hoog-altaar. Daarna verschijnt aan zijn ledekant eene luchtgestalte, die met de regterhand zijn schedel aanraakt. De hand wordt opgeheven en op zijn voorhoofd staat onuitwischbaar de naam: ‘Afvallige’. Nu voert zijn geweten hem 't beeld des Heeren voor den geest; het is alsof hij jezus-zelven aanschouwt; al wat hij van den Heiland heeft gelezen gaat hem in 't geheugen voorbij, en de schrik ontwringt hem bij 't ontwaken de vraag:

Zoo Hij eens wèl de Christus was! 

Maar - Hij de christus; Hij, de afschuw der Wijzen; in een stal geboren; die visschers had tot jongeren, en tollenaars tot volgelingen; Hij, een armoedige Jood, veracht, gevloekt, en opgehangen áan 't kruis!? - Neen, wat hij van jezus las is verdichting, is logen. Daarom zal hij diens tempel (kerk?) ondermijnen, en in een vuurgloed doen opgaan. - Nu schrijft hij tegen het Christendom. Dartele spot met Gods Woord bestuurt zijne pen. Hij schrijft alles, wat de geest der logenen, de verbeelding, 't vernuft, de wijsbegeerte, de haat hem ingeven, om 's Heeren Naam te krenken. Nu juichte de Heiden; de wankelmoedige Christen weende, maar de vrome Christen wankelde niet; deze dacht:

In Christus ken ik God als Vader; 
En brengt hij mij den Hemel nader, 
Hij-zelf moet uit den Hemel zijn. 

Zoo slepen de geschriften des Keizers wel eenige zwakgeloovigen mede; maar hij zal ondervinden, dat men de zon niet uit hare banen, christus niet van den zetel

{==462==} {>>pagina-aanduiding<<}
schertst: - hij zal ondervinden Wiens hand de Christenkerk behoedt. Op eigen kracht gerust heeft hij den kamp gewaagd met Dien

Die, waar Zijn liefde wordt versmaad, 
Met roeden Zijner Almagt slaat; 
Die tot de winden en de stroomen 
Gebiedend spreekt: ‘komt!’ - en zij komen, 
En tot den dood: ‘ga!’ - en hij gaat. - 

De eerzucht heeft den Keizer in een' oorlog gewikkeld met Perzië; hij wil de kroon der Perzen voor zich veroveren: als hem dat gelukken mag, was er nooit uitgebreider heerschappij dan de zijne; nooit grooter Vorst dan hij. Met een ontzaggelijk leger trekt hij dat van sapor te gemoet, na 't ingewand der offerdieren, de vlugt der vogelen, en 't drijven der wolken te hebben geraadpleegd - slechts Eén vergeet hij te raadplegen. - Zangerig en stout is de beschrijving der twee legers; de glorie van vroegere zegepralen omgeeft de Romeinen:

De faam snelt klapwiekend vooruit waar zij treden; 
De roem vliegt het heir achteraan. 
Verwinnaars op 't veld en bedwingers der steden, - 
De lauwren der eer luiken op voor hun schreden, 
De zegepraal volgt waar zij gaan! 

Maar liever nemen wij tot eene proeve van de voorstelling, den stijl en den versbouw, de beschrijving over van den strijd, die op zich-zelven een geheel vormt:

Daar wijken de Perzen en tijgen ter vlugt; 
Maar zijn nog het meest in hun vlieden geducht; 
Want plotsling, daar keeren zij, snel als 't geluid, 
En schieten hun pijlen in (en) werpspiessen uit, 
En zaaijen den dood in 't vijandelijk heir. 
Dan ijlen zij, vlug als de stormvlagen, weêr, 
En wenden den teugel en vliegen daarheen, 
Als joeg hen een stuivende dwarlwind uiteen. - 
Hier bliksemt het krijgszwaard vergeefs in de hand; 
't Is anders, dan toen aan het Westelijk strand 
De roem van den Cesar door Gallië klonk, 
En 's vijands banier voor zijn adelaar zonk. 

{==463==} {>>pagina-aanduiding<<}

Daar kroonde Overwinning de dappren op 't veld, 
Waar man tegen man stond en held tegen held: 
Hier is 't of de zege moet worden behaald 
Op zwevende geesten, van boven gedaald, 
Die overal strijden, en nergens weêrstaan; 
Die naadren en vlieden, die komen en gaan; 
Nu plotsling verspreid en dan plotsling hereend, 
Als had hun de stormwind zijn vleuglen geleend. 
De Keizer, verwoed, slaat hun krijgslisten ga, 
En rent met zijn ruiters de vlugtenden na. 
Vergeefs! - 't is als 't ros, dat den breidel ontspringt, 
Door zwermen van gonzende horzels omringd; 
't Schiet vlammen uit de oogen, schudt manen en staart, 
Vliegt woedend vooruit in ontembare vaart, 
Slaat vuur uit de keijen en kluiten uit de aard;... 
De tergende wespendrom kleeft hem op zij, 
Nu hooger, dan lager, maar altijd nabij; 
Omzweeft hem in ijlende vlugt waar hij gaat, 
Valt aan waar hij wijkt en ontwijkt waar hij slaat; 
Tot ademloos, hijgend, de kracht hem begeeft, 
En 't ros in de vruchtlooze worsteling sneeft. 

In het wild schieten de Perzen hunne pijlen af, maar aan ééne wijst Gods hand het mikpunt: de doodelijke pijl doorboort de borst van julianus, en doet hem van 't paard storten. - Verijdeld is zijn hoop, vervlogen zijn droom van grootheid; zijn laatste stond nadert. Stervende vangt hij in de opene hand het bloed dat uit de ongeneesbre wonde gudst, en werpt dat omhoog en roept verwoed:

Als waar' de bittre smaad hem zoet, 
Als deed die laatste hoon nog goed 
Aan 't stervend hart: ‘Gij hebt gewonnen, 
Gij Galileër wien ik haat!’ 

Daarmede is zijn levensdraad afgesponnen; de oogen worden mat, de stem flaauw, de levenskracht mindert, het hoofd zinkt op de borst: hij blaast den adem uit.
O, 't ware den Heer liever geweest den fieren Keizer, arm van geest, voor Zijn genadetroon te zien. Had hij met berouw, al kwam 't spade, nog voor den Heiland geknield; ligt had de onëindige genade, die zelfs den

{==464==} {>>pagina-aanduiding<<}
boeteling aan 't kruis het paradijs beloofde, zijn laatsten stond nog kalm gemaakt.
De morgenster was gevallen; van schrik bevangen treurde het leger; de Romeinsche adelaar liet de vleugelen hangen, en 't Heidendom

Scheen 't ook bij 's Keizers leven weder 
Tot nieuwe grootheid op te gaan, - 
't Viel bij diens dood verpletterd neder, 
Om later nooit weêr op te staan. 

Maar eene stem des lofs, eene stem der psalmen, eene stem van dank dringt het luchtruim door. Wie heft nu blijmoedig 't hoofd op? Het is eene schare van Christenen, wier hymne ten hemel rijst, tot lof van Hem die zich over, de Christenkerk ontfermde, en haar gered heeft van 't verderf, en de magt der wereld heeft verplet. Zij juicht:

Christus draagt eeuwig de kroon! 
Moog nog de wereld de harten betoovren 
Eindlijk toch dorren haar kransen en loovren; 
't Kruis van den Heer zal de wereld veroovren, - 
Eens knielt heel de aard voor Zijn Troon! 

Aldus eindigt de hymne, en eindigt het gedicht.
Dat het gedicht, als gedicht, eene meer dan gewone waarde voor ons heeft behoeft nu wel niet verzekerd te worden. De eerste Zang echter voldeed ons minder. Behalven dat er, buiten den maat en 't rijm, weinig dichterlijks is in de beschrijving van 't tijdvak en van den held, is er (althans voor ons) iets stootends in den metrischen gang, doordien het laatste vers van elk couplet een voet korter is dan de andere verzen. Dat geeft, vooral waar de coupletten zamenhangen, iets stijfs, en maakt dat 't overlezen niet vlot. Als men, lezende, alle de verzen viervoetig maakt, dat geene moeite kost, is er dadelijk meer gemak en gang in. - De tweede Zang munt èn in gedachten èn in dichterlijken stijl ver uit boven den eersten; maar de derde overtreft ze daarin heiden, en bevat groote schoonheden. Wij hebben er

{==465==} {>>pagina-aanduiding<<}
enkelen van doen gevoelen, zoo veel 't bestek dat toeliet. Hier en daar vonden we in woordenkeus en versbouw iets aan te merken; maar men zal ons gaarne vergunnen over kleinigheden heen te stappen. Alles draagt blijken van des Dichters meesterschap over taal, maat en rijm. Het geheel - gelijk 't niet anders kon, door 't verschil tusschen 't historische en 't poëtische inzigt - is, dunkt ons, méér gedacht dan gevoeld, minder uit 't hart dan uit 't hoofd gekomen; maar de passages uit 't hart gekomen zijn treffend schoon, en getuigen van des Dichters grootschen, edelen aanleg, die maar behoeft ontwikkeld te worden om vruchtbaar te zijn in schoonheden van den eersten rang.
De Aanteekeningen beslaan zestien smaakvol gedrukte bladzijden, en bevatten, in een keurigen stijl, een beknopt overzigt van hetgeen door en over julianus en zijnen tijd is geschreven. Wij zouden in te groote uitvoerigheid vervallen als wij over deze niet met dichterlijke vrijheid, maar met historische onpartijdigheid gestelde aanteekeningen wilden uitweiden, en eindigen derhalve; doch niet zonder dankbetuiging aan allen, die aan dit fraaije voortbrengsel van onze vaderlandsche pers hebben medegewerkt, en niet zonder den wensch, dat hunne voldoening en het voordeel des Uitgevers groot mogen zijn; opdat het werk nog door vele anderen van niet mindere gehalte en schoonheid gevolgd worde.

Kamper Stukjes. Derde vermeerderde druk. Te Kampen, bij K. van Hulst. 1852. In gr. 8vo. 83 bl. f :-75.

Dat deze berijmde anecdoten, betreffende het goede en fraaije Kampen en eenigen van hare burgers van den ouden tijd, een derden druk beleven, getuigt van een debiet ruim genoeg om, zoo niet alle de Kampenaren, dan toch den Uitgever te verheugen. Het schijnt, dat elk Land zijn Krähwinkel moet hebben, en daar Kampen nu eenmaal verordineerd is dat van Nederland te zijn, zal het er weinig onder lijden, als wij den Uitgever nog een paar bijdragen leveren voor den vierden druk, die

{==466==} {>>pagina-aanduiding<<}
toch óók wel noodig zal worden. Oudtijds - zegt de overlevering - toen Kampen tot de Hanzee-Steden behoorde, was er een sterke doorvoer door de drie toen bestaande poorten, en men wil, dat de rijkdom der stad daaruit zij voortgekomen; want de tollen bragten toen aanmerkelijk veel op. Het ging echter hare Regering zoo als 't velen gaat: ‘wier dorst naar rijkdom nooit door schatten wordt gestild.’ maar zij rekende aldus: drie poorten geven dát; ergo: twaalf poorten geven viermaal dát; en - bouwde toen stadspoorten langs den geheelen rivierkant; alsof dat den doorvoer kon vermeerderen. Toen Ref. er woonde bestonden die kleine poorten nog, maar hij weet niet of er juist negen waren. Het waren, zeide men, toegangen tot de rivier om, bij brand, gemakkelijker water te krijgen; maar 't spreekt van zelf, dat dit laatste maar een voorwendsel kan zijn, een uitvlugt beneden de kennisneming van den dichter. - Een der poorten, door welke na den maaitijd veel hooi wordt ingebragt, is ongemeen hoog en in 't oog vallend naauw. De booze wereld geeft daar als reden van op: dat toen de vroegere poort eens groote reparatiën noodig had, de Raad het besluit nam om eene nieuwe, en, tot gemak der landlieden, ruimere poort te doen bouwen, en in het bestek zette: ‘ruim genoeg, dat er twee hooiwagens te gelijk door kunnen.’ - Ongelukkig vergat zij er bij te zetten: naast elkander; en wat deden de snuggere bouwmeesters? Zij maakten de poort net zoo breed als de oude; maar eens zoo hoog. Dat kwam, dachten ze op 't zelfde neêr; naast of boven elkander deed er niet toe: als de twee wagens er maar door konden.
Ref. rekent voor deze bijdragen op een present-exemplaar van den vierden druk. - De versjes zijn los en ongedwongen. Papier, druk en illustratiën zijn voldoende.




Uitstapje naar Hoenderloo, door J. Herman de Ridder, Rem. Geref. Predikant te Gouda. Te Leiden, bij D. Noothoven van Goor. 1851. In gr. 8vo. 32 bl. f :-30.

Een gulden boekske, welks twee bladen druks schatten

{==467==} {>>pagina-aanduiding<<}
van wijsheid bevatten in een hoogst aangenamen stijl, en dat allerlei goede aandoeningen en eene levendige belangstelling opwekt in, en overtuiging van de deugdzaamheid der daarin geuitte beginselen. Den inhoud mededeelen zullen wij niet; want wij willen den aankoop niet doen verminderen, maar bevorderen. Eene schets van het geschrevene zou hare lezers welligt in den waan kunnen brengen dáárom het stukje-zelf te kunnen missen, en dat ware jammer. Wij wenschen 't in de handen van alle die meer gegoeden en rijken, welke gaarne stoffelijk en zedelijk zich-zelven willen bevoordeelen. Niemand, die in waarheid en met nadenken leest, zal 't uit de hand leggen, zonder door het eene gedeelte beter, en door het andere verstandiger te zijn geworden.
Deze aankondiging komt door toevallige omstandigheden wat laat; maar Ref. hoopt, nu juist dáárom, dat zij iets zal bijdragen om de oplettendheid op dit werkje te vestigen en te vernieuwen.

Isabel en Grace, of wezen en schijn. Door Maria J. Mac-Intosch, Schrijfster van ‘Mary en Eveline, of droomen en ontwaken.’ Te Amsterdam, bij J.D. Sijbrandi. 1852. In gr. 8vo. VI en 352 bl. f 3-60.

Dit werk is zijne goede vertaling en goede uitvoering allezins waardig. De Schrijster moet eene zeer edele vrouw zijn, wanneer zij zoo rein is van hart, als de vrucht van hare verbeelding rein is, die hier wordt aangeboden. Het verhaal onderscheidt zich vooral door zedelijke waarheid, en dikwijls is de waarheid in het leven niet zoo welsprekend als de verdichting hier. Wat hier als wezenlijk wordt voorgesteld, heeft inderdaad een wezen, en hoe de schijn, helaas, verblinden en bedwelmen kan, blijkt er met treffenden nadruk aan de tweede der vrouwelijke hoofdpersonen. Het meisje, dat alleen voor haar toilet, voor uiterlijke vertooning leeft, en hare hoogste voldoening in schitteren vindt, moge zich spiegelen aan grace! - Ook de moeder uit de hoogere

{==468==} {>>pagina-aanduiding<<}
kringen, die het geluk van hare dochters afhankelijk acht van uitwendige schoonheid, ontvangt hier in Mevrouw elliot eene heusche maar ernstige waarschuwing. Wij kunnen ons naauwelijks weêrhouden eenige proeven uit het verhaal af te schrijven maar ontzeggen ons dit genoegen, wijl 't dat der lezers zou kunnen verminderen. Het is toch vooral de verrassende nieuwheid, die bij 't lezen van romans de belangstelling gaande houdt. - Huiveringwekkende tooneelen vindt men hier niet, maar natuurlijke, hoogst eenvoudige ontwikkeling der karakters boeit de aandacht en doet de deelneming steeds klimmen. Men leert als door aanschouwing inzien, hoe de wereldzin bedriegt, hoe de nederigheid van hart over leed en lijden doet zegevieren, en hoe een kinderlijk vertrouwen op God het onfeilbaar middel is tot bereiking van wezenlijk en bestendig geluk. De stijl van het verhaal is zóó, als zich die van eene zoo begaafde en gevoelige vrouw laat verwachten: bevallig, aangenaam, vol gloed en leven.
Wij gelooven dat deze roman, ook zonder opzettelijke aanprijzing, door velen zal worden gelezen, en dat zij die gewoon zijn over het gelezene ook na te denken, aan het einde de belangrijke vraag niet zullen kunnen onderdrukken: ‘Wat staat mij te doen, om gelukkig te leven?’





1. De Godverzaker, door Lodewijk Gerrits. Te Amsterdam, bij H.J. van Kesteren. In 12mo. 160 bl. f 1-:

2. Arnold de droomer, door Eug. Zetternam. Te Amsterdam, bij denzelfden. In 12mo. 226 bl. f 1-70.

Het oogmerk van den Schrijver van No. 1 met het schilderen van den ongelukkigen zielstoestand van den Godloochenaar kan goed zijn; maar hoe iemand lust kan hebben om zoo vele bladzijden met naarheden vol te maken, en waarom hij juist een Vorst tot den rampzaligen held der geschiedenis heeft gekozen, begrijpen wij niet regt. Het eerste is ook niet aangenaam voor

{==469==} {>>pagina-aanduiding<<}
den godsdienstige, wijl er redeneringen of liever uitvallen in het werkje voorkomen, die niet dan met een berustend, zwijgend geloof zijn te beantwoorden, en ook alleen met verwijzing naar de orde en de weldadige inrigting der Natuur worden beantwoord; zoodat het duistere in de zedelijke wereld onopgelost blijft. Dat de onttroonde Vorst in de monnikspij geen troost of licht ontving spreekt van zelf, en dat hij door zelfmoord zijn leven eindigt, zal ten afschrik moeten dienen. De Schrijver had beter gedaan door verandering van den held ten goede en, op edele gronden, een behagelijker einde aan zijn verhaal te geven. Wij gelooven niet, dat het boekje veel goeds zal stichten; hoewel den Auteur geene bekwaamheid in het schetsen van toestanden kan worden ontzegd. Aanlokkelijker toch is het deugden, die tot zielrust en tot geluk leiden, geschilderd te zien, dan behoeft men niet, gelijk hier, in den drek van lage hartstogten voort te gaan, en tooneelen bij te wonen, die de goede zeden en de reinheid des gemoeds kwetsen.
Wat men in België door een Droomer verstaat weten wij niet. In goed Hollandsch zou de titel van No. 2 moeten wezen: de sentimenteele dwaas; want wie op eene gehuwde, oneerbare vrouw platonisch verliefd is, en haar bij vlagen voor een Ideaal van reinheid houdt, en, om hare handelingen te verklaren, aanneemt, dat zij, inwendig verdeeld, jago (een neef en huisgenoot) met en om de zinnen, maar hem (arnold) met en om 't hart en den geest bemint, verdient wel een plaatsje te Gheel. Over 't geheel is de Droomer een onkiesch opstel, vol onzin, dat door de schildering van de liefde eens overdreven gevoeligen jongelings (den zoon eener echtbreekster) voor eens anders wettige vrouw (die reeds een galant heeft, en dikwerf als eene volleerde boeleerster wordt voorgesteld) aan niets dan onzedelijkheid doet denken, en verderfelijk voor de jeugd is. Voegt men daar een echtgenoot bij die den minnehandel aanmoedigt, en toch zoo ijverzuchtig is dat hij een moord-aanslag tegen de gelieven volvoert, alles doorwerkt met smartparelen (tranen) en doorweven met bidden en kniebuiging, dan krijgt men zoo wat een denkbeeld van dit quasi zedelijk monster-
{==470==} {>>pagina-aanduiding<<}
romannetje, s'il en fût jamais, waartegen wij ernstig waarschuwen: de prille jeugd, om hare verbeeldingskracht te behoeden tegen vertrouwdheid met 't onreine, en den gevorderden leeftijd, om hem te behoeden tegen verveling. Zie hier en proefje van den stijl: (de liefjes zullen een uitstapje naar de Kompen doen) ‘Emma was gekleed toen ik by haer kwam.
Ze was zoo vrolyk als ik, en voor de eerste mael juichten wy met onbelemmerde vrijheid: echtgenoot en jago waren er niet!.....
Wonderbaer geluk, dat in de genieting eener heldere opgeruimdheid bestaet, wat zyt ge aentrekkelyk, doch wat zyn de verpoozingen kort, welke gy aen het afgematte hart vergunt!
Nu hadden wy ons over geen lot te beklagen; rondom ons wemelde niet dan jubeling en de lucht zelve, welke wy inademden, was blyde. O wat was het lieve zonneke vrolijk dat ons op den rid van Antwerpen naar de heide vergezelde!
Wat geurden de roozekens zoet, die wij medenamen om tegen de dorheid der woestijn af te steken! Ik en emma roken ieder overhard als kinderen aen de bloemekens en niesden by wylen uit aentrekkelykheid en uit speelzucht.
Wy wisten zelve niet, waerom we zoo luchtig waren en toen we ons ver genoeg van de stad verwijderd bevonden om geene ontmoeting van kennissen meer te vreezen begonnen wy, met dezelfde gemoedsbeweging, een huppelend romanske te zingen. - - -
Ik geloof dat myne gezellin zoo byzonder verheugd was omdat geen wereldlyk opzigt haer intoomde, omdat ze geene harer bewegingen in eene styve beleefdheid moest knellen, en dat zy heur hart ongestoord kon ophalen. - - -
Op eens verzocht ik emma het rijtuig te verlaten.
Myne reden was dat onze gewaerwordingen by het ontwaren der wildernis, niet mogten ontheiligd worden door het nieuwsgierig oog van een onopgevoeden koetsier, die in onze gevoelens niet was ingewyd. Ik be-
{==471==} {>>pagina-aanduiding<<}
taelde den man en als hy ver genoeg terug gekeerd was, legde ik den arm myner emma op den mynen en wy stapten de velden in. Wy doortrokken een smal wegentje dat tusschen laeg schaerhout liep en op een klein speldeboschje uitkwam: dit boschje belemmerde het doorzigt en was als eene gordyn, die voor de grootheid gespannen was, welke ons wachtte.
Weldra waren wy het wegelyn door, de denneboomen ruischten boven onze hoofden en hier en daer vloog een wild vogeltje weg - door den raren stap van menschen opgeschrikt. Wy zwegen, want onze vrolijkheid had voor afwachting plaets gemaekt, en myne geliefde was diep nieuwsgierig te vernemen of de heide haer wel de voldoening zou geven, welke ik er van had beloofd.
Eensslags was al wat het gezigt verhinderde verdwenen; de laatste ry boomen waren we voorby en onze blik staerde over eene grenslooze vlakte in den niet der oneindigheid.’
Wij hebben bij deze producten van Vlaemschen kunstzin wat lang stilgestaan, omdat ze de eersten zijn, die wij ter aankondiging ontvingen; maar eindigen nu in de overtuiging: dat, als 't Zuiden geene stukken van beter allooi konde leveren, er weinig voor ons te winnen zou zijn bij de aangevangen letterkundige verbroedering.
Den liefhebberen van taalverrijking biedt de Droomer een rijken oogst aan. Wij vonden er o.a.: beknibbelen, voor laken; kladderaren, voor kladschilder; massen, voor menigten; orkanenbroeisel, voor opkomend onweêr; yllicht dat walmt, voor bliksemstraal; pligtig, voor schuldig; overvuld, voor overstelpt; omwindeld, voor omgeven; echtte, voor klemde; smoor, voor regen; smookregen, voor stofregen; dubbend, voor waggelend of twijfelend; spreekgemak, voor vlugheid in 't spreken; zich verwachten, voor iets verwachten; schroom, voor zorg; vermildering, voor verzachting; verwandelen, voor veranderen; overzwollen, voor overstelpt; traegzaem, voor langzaam; heilzaemheden, voor geluk; betrachten, voor beschouwen; knoesels, voor enkels; smartvocht, voor tranen; zich ontmaken, voor zich

{==472==} {>>pagina-aanduiding<<}
ontslaan; verdenkt, voor meent; genotsperelen, voor tranen; aenstoven, voor voeden; ikzuchtig, voor baatzuchtig; verschillige, voor verschillende; zorgelyk, voor zorgvuldig; volledigen, voor volmaken; kinderachtig, voor kinderlijk. Voorts ook nog krikkelheid; in de kleederen gedraeid; een gejuich hooren knetteren; dodelen, voor stameren; een liedeken zeeveren; behelpen, voor helpen, enz. Sommigen dier woorden, als zij in 't aanstaand Groot Nederlandsch Woordenboek in hunne dubbele beteekenissen worden opgenomen, kunnen tot aardige verwarringen leiden. Doch wat daarvan moge worden, dit hopen wij, dat de Commissie ons genadig zal verschoonen van de vermaledyding; in den Godverzaker nog al eens gebruikt.
De beide werkjes zijn te Antwerpen gedrukt. Aldus schijnt de Uitgever op tweeërlei wijze de verbroedering te willen bevorderen.
m....x.

Leesboek voor kinderen over de Natutur. Tweede druk. Te Groningen, bij F. Folkers. 1852. In kl. 8vo. 95 bl.; in carton voor huiselijk gebruik: f :-35; ingenaaid voor schoolgebruik: f :-20.

Indien een tweede druk nog niet voldoende getuigen mogt voor de bruikbaarheid en het nut van dit wèlgeschreven werkje, wil Ref. er nog eene dringende aanbeveling bijvoegen. De behandeling is zeer doelmatig; zelfs de afwisseling der letters heeft haar nut. Het boekje is waardig op alle lagere scholen te worden gebruikt. Wij stemmen volkomen met den Schrijver in: ‘dat vooral gebrek aan kennis der Natuur, hare verschijnselen, wetten en krachten, ons volk belet, den rang onder de Natiën in te nemen, die het door de ligging en hulpbronnen van ons Vaderland toekomt, en dat, zoo die wetenschappen immer een volksëigendom zullen worden, de grondslagen daarvan in de volksschool moeten gelegd worden.’ Ref. zoude hier bijvoegen: ‘en ook te huis.’
De typographische uitvoering voldoet aan de bestemming van het werkje en de prijs is zeer billijk.

l.h.v.


{==473==} {>>pagina-aanduiding<<}

Boekbeschouwing.





De Redevoeringen uitgesproken in de vergadering van het Evangelisch Verbond te Londen in 1851. Naar het Engelsch door S. Hofmeijer, Student in de Theologie te Utrecht. Met eene voorrede van L.J. van Rhijn, Predikant bij de Hervormden te Chaam, c.a. Te Utrecht, bij Kemink en Zoon. 1851. In gr. 8vo. XIX en 379 bl. f 3-50.

Deze redevoeringen zullen indruk maken, niet alleen omdat er levensvragen van onzen tijd in ter sprake zijn gebragt; maar ook om de plaats waar, en den tijd wanneer zij zijn uitgesproken; bovenal om het doel, waarmede zoo vele mannen uit Groot-Brittanje, van het vasteland van Europa, en uit andere wereldstreken zich vereenigden, om over de aangelegenheden van het Evangelische Christendom hunne stemmen te doen hooren.
Het vasteland is veel aan Brittanje verpligt. Vandaar kwamen vrome monniken in Nederland en Duitschland het Evangelie verkondigen. De namen van willebrord en bonifacius zullen hier niet vergeten worden, zoo lang er Kerkelijke geschiedenissen bestaan. En toen in de laatste helft der vorige en in het begin der tegenwoordige eeuw Materialisme, Rationalisme en Atheïsme een graf dolven voor het Christendom, kwam weder het Woord Gods veertienduizendvoudigd over de wateren der Noordzee, en ging van de Britsche stranden de kreet uit: ‘Verkondigt het Evangelie aan alle volken!’
Nu stelt eene vereeniging van verlichte, godvruchtige Britten zich weder een groote taak ten doel: het zamentrekken namelijk van krachten, die op zich-zelve schier nutteloos worden verspild. De Christelijke Kerk heeft nog heden in het ongeloof een vijand, die niet te verachten is, omdat hij vlijtige bondgenooten heeft in de weelderige drukpers, in de verbasterde kunst, in de

{==474==} {>>pagina-aanduiding<<}
misbruikte wetenschap, en in het verwilderde volksleven. Maar ook in den boezem-zelven der Christenheid wordt strijd gevoerd, terwijl Rome alle middelen aanwendt om 't vóór drie eeuwen verloren alleengezag te heroveren. Om onder Hoogeren bijstand aan alle die wederpartijders het hoofd te bieden, is in 1843 die vereeniging van mannen uit onderscheidene afdeelingen der Protestantsche Kerk tot stand gekomen. James, baptist noël, hamilton, alder, howis, taylor en anderen hebben haar toen voorbereid, en in 1845 is zij te Liverpool onder den naam van ‘Het Evangelisch Verbond’ gesloten. Daartoe waren er leden van twintig Kerkgenootschappen te zamen gekomen.
Het Verbond had zulk een weerklank, dat op de Vergadering in het volgende jaar reeds 920 leden uit verschillende landen tegenwoordig waren. Als grondslag en doel van het Verbond werden vastgesteld: de openbaring van de eenheid der ware discipelen van christus te midden van hunne verscheidenheid; de aankweeking en bevordering dier eenheid door geestelijke middelen; de kennisneming daartoe van elkanders moeiten, strijd en worsteling, in de verschillende landen, met den Gode vijandigen wereldgeest, zoo als zich die in on- en bijgeloof, en vervolgzucht tegen de Evangelische Christenen openbaart.
Die vereeniging evenwel is geen zamenmengsel van strijdige bestanddeelen. De eenheid mogt niet op ontkenningen rusten. Men verstond elkander niet over hetgeen men niet gelooft, en niet is, maar over 't geen men is en 't geen men belijdt; met vrijlating van elks bijzonder inzigt. ‘Het Christendom is leven.’ zegt het woord van den dag, en wij stemmen het toe, maar voegen er bij: het Christendom is ook waarheid, gelijk christus-zelf waarheid en leven is. Een Christendom zonder beiden of zelfs maar zonder een van beiden is dood of den dood nabij.
Evenwel heeft de Vereeniging zwarigheden ontmoet bij de bepaling van hare grondslagen. Hare negen artikelen zijn betwist, en er is eene nadere, wat ruimer

{==475==} {>>pagina-aanduiding<<}
gelormuleerde verklaring van ontworpen. Wij gelooven, dat het beste zijn zou eenige plaatsen uit de Heilige Schrift bijeen te voegen, en deze te zamen als grondslag aan te nemen. Hij zou dan Bijbelsch-Evangelisch zijn boven alle tegenspraak.
Het jaar 1851, waarin 's werelds Nijverheid feest vierde in een ongewoon paleis, dat honderdduizendtallen uit alle volken en landen naar Engelands hoofdstad deed zamenvloeijen, zag ook in de toenmalige vergadering van het Evangelisch Verbond een schouwspel, waardig in de jaarboeken der Protestantsche Kerk vermeld te worden. Godvruchtige mannen van erkenden roem en bekwaamheid uit Duitschland, Engeland, Frankrijk, Zwitserland, België, Holland, Italië, Zweden, de Vereenigde Staten, Turkijë, en Noord-Afrika voerden daar toen het woord, en 't zijn hunne redevoeringen die ook óns nu worden aangeboden. De Student hofmeijer, bestemd om het Evangelie in de Kaapstad te verkondigen, heeft ze, immers voor een gedeelte, vertaald. Wij zijn niet in de gelegenheid om over de waarde der vertaling te oordeelen, maar betreuren 't zeer, dat de vertaalde redevoeringen zoo niet verminkt, dan toch verkort zijn, en dat anderen geheel zijn. weggelaten; zoo als b.v. de voortreffelijke redevoering van hamilton, die wij in den Tijdspiegel hebben gelezen. De Eerwaarde van rhijn heeft bij de vertalingen eene voorrede gevoegd.
Er bestaat in ons Vaderland nog geen tak van dit Verbond. De Heer van rhijn ziet daar een teeken in, dat het met de Evangelische Kerk in Nederland niet gunstig gesteld moet zijn; maar wij deelen niet in die meening. Verre te grijpen ligt niet in den smaak der Nederlanders. Vandaar het opzien, dat zelfs van rhijns inspectie-reis heeft gemaakt; in Engeland zou men haar voor eene gewone zaak hebben gehouden. De Nederlandsche volksäard gevoelt zich op zijn eigen erf het beste t'huis, maar is daarom nog niet onchristelijk. Ons volk, hoe ook in verschillende rigtingen uiteengaande, is een Christelijk volk. Getuige de pers! Onze tijdschriften, onze bellettrische geschriften, onze prachtige jaar-
{==476==} {>>pagina-aanduiding<<}
boekjes ademen den geest van het Evangelie. En wie zou daarvan durven of willen afwijken! Wij verheugen er ons over en wenschen, dat zelfs de strijd, die tegenwoordig ook in ons Vaderland gevoerd wordt, aan de wal heid dienstbaar zij, en de liefde niet doe verkoelen. Wij zouden allen wel willen toeroepen: Broeders! naar het kruis! Maakt daar, onder het oog van den Heer, Wiens Naam gij allen draagt, uwe geschillen af; wordt één in Hem, die gezegd heeft: Ik zal allen tot Mij trekken, en streeft dan te zamen tegen 't ongeloof en bijgeloof voorwaarts.
De bundel bevat een dertigtal redevoeringen. Wij kunnen dezelve niet anders dan maar zeer vlugtig aanstippen.
De openingsrede is van robert buchanan, van Glasgow, die de zaak eenvoudiglijk voorstelde, gelijk zij is. Hij spreekt daarna over de verdeeldheid, en vindt die in partijgeest, dwaalleer, en aanmatigingen van de besturen, en van de leden der gemeenten. Deze rede is geheel praktisch, even als de handelwijze van een ervaren geneesheer, die aan de ziektesponde niet over den zegen der gezondheid uitweidt, maar eenvoudig den aard en het wezen der krankte zoekt te doorgronden.
w.s. martin, Hoogleeraar in de Wijsbegeerte te Aberdeen, stelde voor hoe 't ongeloof zich in Engeland openbaart in den vorm van Atheïsme, materiëel of objectief Pantheïsme, anti-Christelijk Deïsme, zuiver of philosophisch Deïsme, en idcaal of subjectief Pantheïsme. De rede is afgetrokken genoeg, maar zóó, dat men de geheele diepte er van doorziet.
Over het ongeloof in Duitschland heeft de Berlijnsche Hofprediker Dr. f.w. krummacher een meesterstuk van welsprekendheid geleverd.
De bekende Parijsche Leeraar napoleon roussel beantwoordt de vraag: hoedanig is het ongeloof in Frankrijk? en splitst haar in drie andere: ‘Welke zijn de oorzaken van het ongeloof? Welke uitwerkingen heeft 't, of onder welke vormen openbaart het zich? Welke zijn de behoedmiddelen er tegen?’

{==477==} {>>pagina-aanduiding<<}

Bijzondere opmerking verdient de raad dien hij geeft. Wij gelooven met hem, dat de tijd voorbijgaat, waarin het bijzondere in het algemeene wegsmelt. De mensch moet in den mensch gezocht worden. Een geneesheer zou weinig nut doen als hij in een groot hospitaal alle zieken in eens overzag, en maar een algemeen recept schreef. Elke kranke moet bezocht, onderzocht; en naar den aard zijner ziekte bediend worden.
l. burnier van Morges handelde met nadruk over het ongeloof in Zwitserland.
Nu volgen eenige sprekers over het Pausdom. D. cunningham uit Aberdeen legt met groote helderheid deszelfs jongste geschiedenis en tegenwoordigen Staat in Engeland bloot.
Eberard van Erlangen schetst de verhouding waarin Protestantisme en Catholicisme tot elkander staan in Duitschland, en hoe het laatste poogt het gezag van elke wereldlijke regering af te werpen, en in de Roomsche Landen de Protestantsche Kerken en derzelver privilegiën te onderdrukken.
Edmond de pressensé werpt een veelomvattenden blik op het Catholicisme in Frankrijk, en toont aan, dat het daar in geenen deele in eenen gunstigen staat verkeert.
l. burnier van Morges behandelt de woelingen der Pausgezinden in Fransch Zwitserland eenvoudig, helder en met bezadigheid; maar ook met kracht. ‘Als Rome’ - zegt hij - ‘de oude vaan van gregorius VII en pius V wederom voor de geheele wereld ontplooit, als het overal zijne legerbenden ten strijde uitzendt, dan moeten de zonen der Hervorming niet verstrooid blijven. Dat wij ons dan vereenigen, en onze eenheid in God zij! Laat ons een verbond vormen, maar alleen in den naam van jezus christus! Stellen wij tegenover de eenheid van Rome, de eenheid des geestes; tegenover de taal van gezagvoering, de taal der vrijheid; tegenover het Catholicisme, dat zijn middel- en steunpunt hier op aarde zoekt, dat Catholicisme hetwelk zijn middel- en steunpunt in den hemel zoekt. Rome heeft zijne Staatkunde, dat wij ook de onze hebben! De onze bestaat, zoo als

{==478==} {>>pagina-aanduiding<<}
luther gezegd heeft, in het hebben van geene; in het tegenstaan van listen, door de kracht der waarheid; van wereldlijke Staatkunde, door de kennis van onze ellende; van gewelddadigheid, door geloof.’
Ed. panchaud van Brussel wijst op de Pauselijke leerstellingen omtrent het lezen der Heilige Schrift, en behandelt de vraag: hoe daaromtrent de geest van het Pausdom is in België? Wat de Spreker van de Theologische litteratuur in België mededeelt, geeft geen hoogen dunk van de wetenschappelijke vorming der Roomsche geestelijkheid aldaar; maar 't zal niemand verwonderen, die zich den afkeer van het Collegium Philosophicum nog herinnert. Met weemoed vervult ons zijne beschrijving van de openbare eeredienst vol kunstgenot. Bij het voorbeeld door hem aangehaald, dacht Ref. aan 't gezegde van een niet geloovig Roomschgezinde: ‘In België zou ik goed Katholiek zijn, want daar is de eerdienst amusant.’ - De Schrijver doet ook verslag van den strijd tusschen de geestelijkheid en de liberalen over het zoo belangrijk onderwijs; omdat het gezegde waarheid is: wie het kind bezit wint den mensch.
De vijf stemmen, die te Londen tegen het volstrekt gezag in de Kerk zijn opgegaan, hebben de vragen beantwoord: wat is het Pausdom? wat wil het? en hoe handelt het? - Geen blinde haat tegen Rome, maar liefde voor den Heer heeft deze mannen het woord op de lippen gelegd, en 't ware te wenschen, dat ook onze Katholieke broeders, vooral de naauwgezetten, deze redevoeringen mogten lezen.
Het zal niemand verwonderen, dat het Evangelisch Verbond zijne aandacht ook vestigt op de heiliging van den dag des Heeren. De Zondag is de roem der dagen voor den Christen; zijn inwendig Christendom openbaart zich in de waarde, die hij aan dezen dag toekent. Ons Christendom geldt zóó veel als de Zondag bij ons geldt. Menschen zouden ons geen zevende gedeelte des levens tot rust gegund hebben. Konden zij, zonder verhooging van loon, acht werkdagen in de week brengen, zij zouden 't niet nalaten. Den rustdag hebben wij alleen te

{==479==} {>>pagina-aanduiding<<}
danken aan God, en de geloovige Christen ziet elken Zondag de zon der opstanding opgaan. Wie dien dag misbruikt, verstikt het leven, dat hem uit den hemel te gemoet ademt. Daarom heeft het ongeloof beproefd dien dag in onbruik of in misbruik te brengen. Zal dat gelukken? - Het verblijdt elken vriend van waarheid en deugd, dat de bondgenooten van het Evangelie hunne krachten er tegenover stellen.
John jordan van Enstone voert over de ontheiliging van des Heeren dag in Engeland waardig het woord. Hij onderzoekt hare oorzaken, en geeft middelen op tot verbetering, en verlangt van de Regeringen slechts, dat zij de ontheiliging niet bevorderen of begunstigen.
Theodorus plitt van Bonn toont aan, dat de dag des Heeren in Duitschland nog meer ontheiligt wordt onder de Roomschen dan onder de Protestanten. Hij wijst op de woeling en verwarring van het jaar 1848, die velen de oogen openden voor den afgrond, waarin het volk dreigde neder te storten. Het woord: ‘binnenlandsche zending’ (innere Mission) werd uitgesproken, verstaan, opgenomen, en de aandacht werd op de heiliging van den Zondag gerigt. De Algemeene Vrije Kerkvergadering zag te Stuttgart in September van 1850 tweeduizend geestelijken en leeken, uit verschillende oorden van Duitschland, bijeen. Zij besloot eene toespraak aan het Duitsche volk te rigten, om 't de waarde van den dag des Heeren op het hart te drukken, en eene Commissie te benoemen, ten einde de medewerking der Duitsche Regeringen te verkrijgen. Niet dat men eene zondagsviering op Staatsgezag begeerde, maar men drukte alleen het verlangen uit, dat de Staat dien dag niet zoude storen, en zich onthouden zou de viering er van onmogelijk te maken.
De verzoekschriften daartoe ingediend, zijn bij onderscheidene Regeringen welwillend ontvangen. Waardig en waar is het woord in het Besluit van het Pruissische Departement voor Handel enz.: ‘Deze zaak moet niet verwacht worden van de bevelen der Regering, maar alleen van de werkdadigheid der Kerk, der School, en van een

{==480==} {>>pagina-aanduiding<<}
goed voorbeeld; hierdoor alleen kan het inwendig bestaan des menschen verbeterd worden.’ - Alleen in Hessen werd in de Tweede Kamer een voorstel ter gunste van den Zondag afgewezen. Schrikkelijk maar gegrond was het verwijt van sartorius, een der Afgevaardigden: dat de ongeloovige predikers door hunne vervelende zedepreken het volk de Kerk hadden uitgejaagd. - Dubbel treurig is de uitkomst van het Rationalisme: want 't heeft uit het hoofd van strauss met zijne geestverwanten, en uit het hart des volks den christus weggenomen. Het leven, dat uit God komt, is vermoord. De dood heeft geen Zondag.
De Spreker wijst verder op hetgeen reeds door Christelijke vereenigingen is verrigt, en verheugt zijne hoorders met de zegenrijke uitkomsten.
Hetzelfde onderwerp behandelt Dr. j.h. grandpierre van Parijs, met betrekking tot de hoofdstad van Frankrijk, en geeft de oorzaken op, die aldaar tot ontheiliging van des Heeren dag leiden. Het is natuurlijk, dat de luchtige Parijzenaars vreemd opzagen bij de Zondagviering te Londen; dat de ligtzinnige er mede spotte, doch dat de ernstige tot nadenken kwam, en wij beamen ten volle, wat een oud-Minister van het vorig Koningschap tot een van des Sprekers vrienden zeide: dat, indien de Franschen in zoo verre waren te hervormen, dat zij den Zondag vierden gelijk de Engelschen, er veel gewonnen zou zijn voor de rust des gemoeds, die dan als zedelijk behoedmiddel ook gunstig voor de ziel zoude werken.
Grandpierre-zelf was verbaasd en opgetogen, en geeft de woorden terug, die hij, onder dezen indruk, te Parijs voor eene talrijke vergadering uitsprak: ‘Het is slechts drie weken geleden, dat de Spreker aan de andere zijde van he Kanaal in de hoofdstad van Engeland is geweest. Hij zag daar een wonder, grooter dan dat van het onafzienbare en glansrijke kristallen paleis, dat als het ware eene beknopte voorstelling geeft van de industrie der bekende wereld; hij zag daar een vrij, vredig, en gelukkig volk, dat zonder beletselen of revoluties,

{==481==} {>>pagina-aanduiding<<}
met rassche schreden zich voortspoedt op den weg der betering, terwijl het de wetten en de overheid acht en bemint, rijk is, en welslaagt in al wat het onderneemt. Wilt gij weten waarom, mijne broeders? Het is vooral daarom, omdat het eene Natie is, die dien God kent en aanbidt, welken ik u heden verkondig; omdat de Godsdienst in zijne tempels getrouw wordt waargenomen; omdat de dag des Heeren geheiligd wordt; omdat Zijn Woord wordt gelezen, en uit vrienden- en familiekringen gebeden en dankzeggingen tot Zijnen troon opstijgen; omdat dat volk overtuigd is, dat de Heer regeert, en dat er geen waar geluk te wachten is voor eene Natie, voor de familie, of voor bijzondere personen, tenzij men Zijn Woord op regten prijs stelle en Zijne geboden beware.’
Streelend is de getuigenis welke grandpierre van vele Protestanten aflegt. Jammer, dat de poging van den gemoedelijken montalembert mislukte, die eene wet verlangde, zoo niet ter gunste van de viering, dan tockter beteugeling van de openbare ontheiliging van des Heeren dag.
Deze redevoeringen doen het kwaad kennen, en wijzen de middelen van verbetering aan. Worden zij met verstand en beleid aangewend, dan mag men hopen, dat de Zondag eenmaal weder de dag des Heeren zal mogen heeten.
De toestand der Protestantsche Kerk, wat zij lijdt, en hoe zij strijdt en ijvert om het licht des Goddelijken woords te verspreiden, is geenszins vergeten. Dr. andrew thomson van Edinburgh sprak over de godsdienstvrijheid van Britsche Protestanten in Roomsch-Katholieke Landen, en hij vraagt: ‘Heest onze Regering de godsdienstvrijheid harer onderdanen aldaar gehandhaafd? - Welke is de staat van zaken in eenige dezer landen? En welke maatregelen moeten wij nemen, om die vrijheid hersteld te krijgen? Op de eerste vraag is het antwoord ontkakennend. De Spreker staaft dat met hetgeen het Britsche Kabinet in China, in Siciliën, in Spanje en op Madera gedaan heeft. Het overzigt, dat hij geeft over den

{==482==} {>>pagina-aanduiding<<}
toestand der Britsche Protestanten in Spanje en Italië is bedroevend. De handelwijze der Roomsche Kerk is zoo als men die op haar standpunt niet anders kan verwachten. Het Christendom was al vroeg bij de Romeinen: een genus illicitum. Men krijgt eerbied voor de gematigdheid, met welke de Spreker de vraag beantwoordt, wat er, vooral door Engeland, behoort gedaan te worden, om voor Protestanten in Roomsche Landen die vrijheid te verkrijgen, welke partij elders voor zich eischt.
Uit dat Italië waar de slavernij des geestes zoo weinig licht kan verdragen, en veeleer met het ongeloof een verbond zou sluiten, dan het Woord Gods zijnen loop laten, sprak Signor saffi, een der driemannen uit Rome, een kort woord, en na hem Dr. achilli, die op den zwarten nacht van Italië wees; maar zijne hoorders opmerkzaam maakte op den dageraad, die aan de kimmen doorbreekt.
Hoe moet aller hart zijn opengegaan, toen revel, de Moderateur der Waldenzer Kerkgemeenschap, het woord opvatte, sprekende over eene broederschap, die eeuwen lang een licht was in de duisternis, hetwelk barbaarsche vervolging niet vermogt uit te blusschen. Eindelijk is de tijd van verademing voor die getrouwe getuigen der waarheid aangebroken. Dat het licht des geloofs hen bestraalt, bewijst revel uit hunne werken van stichting, vertroosting en ondersteuning der armen, van onderwijs en van Evangelisatie. Het is bekend, dat in Turin eene Kerk voor hen zal gebouwd worden: een nieuwe wachtpost in den strijd voor waarheid en licht.
Van weinig beduidenis is het klaaglied, dat nilson aanheft, over de onverdraagzaamheid der Luthersche Kerk in Zweden. Dr. baird deelde statistieke opgaven mede, wier voorlezing anderhalf uur geduurd heeft. De Vertaler deelt er slechts een uittreksel van mede, en ditmaal keuren wij zijne bekorting goed.
Als een geschikte overgang tot hetgeen er gesproken werd over de poging om Christelijke kennis en godsvrucht naar binnen en buiten te verspreiden, kiezen

{==483==} {>>pagina-aanduiding<<}
wij het woord, dat Professor tholuck sprak over den toestand van Duitschlands hoogescholen, in betrekking tot het Christendom. Hij spreekt op zijne gemoedaangrijpende wijze over den vroeger rampzaligen toestand van het onderwijs, vooral te Halle, en deszelfs wedergeboorte sedert den grooten wereldstrijd, die alexander deed uitroepen: ‘De slag van Moskau was het vuur waaraan ik de lamp van mijn geloof ontstoken heb!’ - Het verdient opmerking, hoe het leven der studenten zich rigt naar de zienswijze der Hoogleeraren.
Na hem sprak Dr. wichern uit Hamburg met heiligen ijver over de binnenlandsche zending, van welker Centrale Commissie te Wittemberg en Stuttgart hij afgevaardigde was. Onze eeuw hoort nog eens de stem: ‘God wil het!’ nu Christelijke heidenen voor den levenden Verlosser den weg tot het hart zoeken af te sluiten. De kruistogt der negentiende eeuw echter is niet gewapend met het zwaard, maar met het Woord, doch deszelfs kracht zal de vaan des ongeloofs in het slijk van onzedelijkheid geplant, doen vallen, gelijk het heldenzwaard van godfried van bouillon de halve maan deed vallen op de Moskee van Sion.
Onderscheidene Sprekers hebben over de Zending onder de Heidenen en Joden het woord gevoerd. De Heer grandpierre deelt mede wat tot dat einde in Frankrijk, vooral voor de Zuidkust van Afrika wordt gedaan. - Dr. bacon uit de Vereenigde Staten bepaalt zich tot de Amerikaansche zending in Syrië, en verhaalt wat daar voor de goede zaak verrigt wordt. - De Heer monod van Algiers geeft een verslag van den staat des Christendoms in dat gewest. De Christelijke liefde is er ijverig werkzaam om den Israëliet tot het licht te brengen, en den Muzelman, wiens vaderen vóór twaalf eeuwen in de Afrikaansche gewesten zeshonderd bisdommen vernietigden, voor den Gekruisigden méér dan eerbied in te boezemen.
Uit Jerusalem, hetwelk een Protestantsch bisdom bezit, onder toezigt van Engeland en Pruissen, dat mede ten doel heeft om den Israëliet tot bekeering te roepen,

{==484==} {>>pagina-aanduiding<<}
doet f.c. ewald mededeelingen vernemen omtrent den toestand der Joden in het Heilige Land.
Overal, in Europa, behalve te Londen en bij eene wereldtentoonstelling, zou 't verbazen een Syriër te hooren; het is habib risk allah effendi, een jongeling, die zich in Engeland op de geneeskundige wetenschappen heeft toegelegd. Hij drukt den wensch uit, als geneesheer in zijn vaderland voor den Goddelijken Geneesmeester der zielen te mogen woekeren.
De Nederlandsche geneesheer capadose vestigde de aandacht op de twee polen van de geestelijke wereld: Rome en Jerusalem, van welke hij de eerste beschouwt als de aanleidende oorzaak van het ongeloof.
Van onzen Mr. da costa hadden wij niet iets heters maar méér verwacht, doch dat wij 't meerdere niet vinden is aan den Vertaler te wijten. - Wat de Heer schwartz over de Hollandsche Joden in vergelijking met de Duitsche, en over de zending in Amsterdam heeft gesproken verdient opmerking. - De toespraak van den Heer elout is eene warme ontboezeming van beleefdheid, doch beteekent anders niet zeer veel. Hij verzoekt, dat men Nederland niet moge vergeten, hetwelk aan de belijdenis van het Protestantisme, aan de zaak des Evangelies zoo vele diensten heeft bewezen. De vraag dringt zich hier weder aan ons op: of Nederland niet zelf wel eens de oorzaak is, dat de vreemdeling 't voorbijziet? Hebben de drie Sprekers, of heeft één van hen het Evangelisch Verbond met den toestand van de Kerk en van het kerkelijk leven in Nederland bekend gemaakt? - Lezende, wat zij gesproken bebben, kan men die vraag niet toestemmend beantwoorden.
De bijeenkomsten werden met eene bezielde afscheidsrede van james strattin gesloten.
Men ziet uit onze opgave, dat hetgeen er besproken werd, voor een groot gedeelte van plaatselijk belang is; maar dat kon niet anders. Moest de Duitscher niet bepaaldelijk over Duitschland, de Brit over Engeland, de Franschman over Frankrijk spreken? Algemeenheden

{==485==} {>>pagina-aanduiding<<}
gaan in onbestemde idéën verloren; bijzonderheden konden niet behandeld worden zonder plaatselijk te zijn. Hoe zal men ook elkander helpen, zoo lang niet ieder weet wáár en welke hulp er vereischt wordt. Wij willen toch hopen, dat het Evangelisch Verbond niet alleen zal spreken, maar ook zal handelen.
Hoe 't zij, de bundel verdient de opmerkzaamheid en belangstelling van elken Godgeleerde, en van allen, die op de teekenen der tijden letten; want het Evangelisch Verbond is een veelbeduidend teeken van dezen tijd.

h.
j.h.s.

Des zondaars Gids tot God en heerlijkheid. Naar het Engelsch van Js. Smith, Schrijver van de ‘Messinger of Mercy: ‘The Believen Darly remembraner etc.’ Uitgegeven ten voordeele van het Asyl-Steenbeek. Te Amsterdam, bij F.C.M. Scheffer. 1850. In kl. 8vo. 107 bl. f :-45.

Onse roem in Christus, den Koning des Hemels en der aarde, de toevlugt eener zondige wereld. Een woord voor allen, tot sluiting van de rij der Christelijke feesten. Naar het Engelsch, van Bapt. W. Noël, M.A. Te Amsterdam, bij W.H. Kirberger. 1852. In kl. 8vo. 88 bl. f :-30; 25 Exempl. f 6-:

Wie het eerstgenoemde werkje koopt doet wèl, want hij bevoordeelt eene Inrigting van weldadigheid, en wie 't met aandacht leest, bevoordeelt waarschijnlijk ook zich-zelven. De lezer vindt hier uitstortingen uit een hart vol Christelijke liefde; korte, lieve stukjes, die den mensch, als zondaar met zich-zelven bekend maken, en den heilbegeerigen den weg toonen naar den veelvergevenden Hemelvader. Wij wenschen het boeksken eene ruime verspreiding.
Onder de kleine stukjes, welke de Heer kirberger van tijd tot tijd ons godsdienstig publiek aanbiedt, verdient

{==486==} {>>pagina-aanduiding<<}
ook dit aanbeveling. Het is geschreven met warmte, en met liefde tot den Heer, dien de Schrijver verheerlijkt gelijk thomas 't deed. Wij houden ons overtuigd, dat zelfs die lezers, welke zich met de theologische rigting van den Schrijver niet kunnen vereenigen, hier veel zullen ontmoeten, dat hen sticht en genoegen doet.




Vier weken vacantie, of de arbeid is oorlog tegen de ellende. Eene vertelling naar het Hoogduitsch van Thekla von Gumpert. Door A.G. Bruinses. Met twee plaatjes. Te Maarssen, bij C.H. Nederhasselt en Zoon. 121 bl. f :-75.

Het stomme kind, of Gods onvergankelijke geest in alles. Eene vertelling naar het Hoogduitsch van Thekla von Gumpert. Door A.G. Bruinses. Met twee plaatjes. Te Maarssen, bij dezelfden. 92 bl. f :-70.

Deze twee vertellingen voor kinderen zijn door eene vrouw met talent geschreven, en de vertaling is wèl geslaagd.
Het eerste verhaal draagt de kleur van den tijd en van het land, waarin het geschreven is. Gelukkig ons dierbaar Vaderland, waar de arbeid nog in eere is! Maar laten wij daarom het gevaar der besmetting van buiten niet te ligt achten! Moge men in Nederland de hersenschimmen van het Communisme verafschuwen, er heerscht toch een gebrek, dat, zoo het algemeen wierd, den arbeid zou vernietigen. Dat gebrek is: dat de leerling te vroeg zijnen meester ontloopt, en daardoor, ja, wel werkt, maar toch geen degelijk en bekwaam werkman wordt. Gebrek aan arbeid in ons Land is niet zelden gemis van bekwaamheid om goed te arbeiden. Meer dan ééns hoorden wij 't werkbazen zeggen: wij zitten verlegen met de menigte van werk, maar kunnen geene knechts vinden, die hun werk verstaan. Men lette vooral dáárop bij de volksopvoeding; want wie niet geschikt is

{==487==} {>>pagina-aanduiding<<}
tot het doen en leveren van deugdzaam werk, is een kankerachtig lid der Maatschappij, dat schade, ontevredenheid en bederf rondom zich verspreidt.
De Vertaler heeft achter de vertelling een goed woord gevoegd, dat wij gaarne overnemen, omdat 't den inhoud opgeeft, en het doel geheel doet uitkomen.
‘Wij hebben acht knapen uit de school te Posen bij hunne reis naar huis en hun verblijf aldaar op den voet gevolgd, en den invloed gezien, dien zij op anderen uitoefenden. Wij hebben den vrolijken maar tevens verstandigen pieter leeren kennen, en barbara, de kreupele vrouw, die woorden van ware wijsheid sprak. Ook hoorden wij den waardigen bernhardi, en zagen, hoe de kleine, hulpelooze herman door den arbeid niet alleen zijne eigene ellende en die van zijnen grijzen grootvader bestreed, maar ook zijne deugd bewaren en voor een ongelukkig verlaten wezen eene betere toekomst bereiden kon. Wij hebben het in den Graaf gezien, hoe zonder arbeid ook bij den rijkdom groote ellende kan bestaan, en geleerd, hoe werkeloosheid en gemis van bestendig en nuttig werk de bron is van vele en velerlei ellende, gelijk de ontmoeting in de herberg, het verhaal van barbara en de mededeeling der knapen ons toont; al hetwelk berust op de geschiedenis der laatste jaren.
Jeugdigen van jaren, spiegelt u, terwijl gij dit boekje leest, aan de vele nuttige voorbeelden en goede lessen, welke gij, gelijk wij hopen, er in zult vinden. Leert den tijd uitkoopen als het kostelijkst geschenk van God, dat, wèl besteed, den besten zegen aanbrengt, maar, verwaarloosd, ten vloèk wordt: een boom, die niet dan wrange vruchten draagt.
‘Alleen door werken kan de mensch gelukkig zijn op aarde en beantwoorden aan de hooge, hem door God aangewezene bestemming. Alleen daardoor zal hij rust vinden voor zijn gemoed onder alle omstandigheden des levens, want het schenkt een vrij geweten; hij zal onafhankelijker worden van de gunst of wangunst der menschen; hij zal het gebouw van zijne eigene welvaart optrekken. en dat van zijne medemenschen bevestigen. Hij

{==488==} {>>pagina-aanduiding<<}
zal zich bewaren voor verleiding van allerlei aard, en, door den arbeid de menschelijke ellende bestrijdende, zich-zelven een vrolijk en blijmoedig leven bereiden.
O, leert dan toch vooral vroegtijdig den arbeid beschouwen als het beste wapen om een geluk te bevechten. Biedt zich aan u de gelegenheid ook niet aan, om zoo bepaaldelijk te werken voor uwe medemenschen, als de knapen in het verhaal die vonden om hunne krachten te ontwikkelen, gij zult daarom de uwen toch wel op deze of gene nuttige wijze kunnen oefenen, en ze voor eene rust bewaren, die maar al te spoedig tot roesten overslaat. Uw geest zal werkende heerlijke vruchten voortbrengen tot eer van God, tot uw en uwer medemenschen tijdelijk en eeuwig welzijn.
Welnu dan, strijdt den besten strijd tegen de aardsche ellende, en verwacht daarop de kroon der overwinning, die God u schenken zal: een gezond ligchaam en een blijden geest, onder alle omstandigheden des levens, en een vrij geweten, ook wanneer het niet naar bidden en wenschen gaat.
Wordt dan een zegen voor de Maatschappij! Velerlei ellende heerscht daarin, maar ze zou veel minder zijn, indien een iegelijk haar in zijnen stand met het wapen van den arbeid bestreed. Door dien strijd zullen armoede en zonde langzamerhand verdwijnen, godsdienst, deugd en geluk zullen zich meer en meer verspreiden. Hoe meer daarenboven gij uwe krachten inspant, hoe grooter de zweetdroppelen zijn, die van uw aangezigt parelen, terwijl gij voor uw brood werkt; hoe meer uw hart open zal staan voor hen, wien de Alwijze de krachten niet heeft geschonken om voor zich-zelven te werken; hoe meer gij u in den gebede zult houden aan Hem, die ook werkt tot nu toe, en die met zijnen bijstand diegenen wil ondersteunen, die des Heeren wijze spreuk voor oogen houden: werk en bid.’
Over den titel van de tweede vertelling ligt eene Duitsche tint; maar het verhaal staat echter in waarde met het eerste gelijk. Laat de Schrijfster hare kleine heldin in eene ideale wereld, als eene bij over bloemen zweven,

{==489==} {>>pagina-aanduiding<<}
zij doet tevens zien, dat de praxis op deze aarde te huis behoort. Aan kinderen kan dit werkje met gerustheid gegeven worden, en ook de ouders die 't lezen, zullen er regtstreeks of zijdelings menigen wenk ontvangen, die nuttig werken kan op hunne niet altoos gemakkelijke taak.
Moeder martha is een toonbeeld van braafheid en opgeruimdheid, het verwezenlijkt ideaal van eene gezonde ziel in een gezond ligchaam. Marietje het arme, sprakelooze kind, werd door hare ouders geheel aan de Natuur overgelaten, en de Natuur leidde haar op tot kennis van en liefde tot God; zij zag en vond Hem in al de wonderen, die haar omringden; en merkte zij de ééne groote les der Natuur niet op: dat alles werken moet, om aan zijne bestemming te voldoen; dit zij voor elk een wenk, tot inachtneming van alles wat de Natuur den mensch leeren kan en leeren wil.
Ook de bijpersonen zijn wèl aangebragt. Als het boekje door groote kinderen gelezen wordt, zal 't den hypochondrist kunnen opwekken, om, even als de boekverkooper van thekla, bij moeder martha een recept te halen tot zijne genezing. Dat recept wordt in de Natuur-zelve klaar gemaakt, en het gebruik er van is even gemakkelijk als aangenaam. Wij nemen van deze vertellingen een vriendelijk afscheid, met den wensch, dat zij bij velen ook een vriendelijk onthaal mogen vinden.




Nederland in 1672 en 1673. Krijgskundige beschouwingen, door W.J. Knoop, Kapitein der Infanterie aan de K.M. Akademie. Te 's Hertogenbosch, bij de Gebroeders Muller. 1851. In gr. 8vo. 212 bl. f 2-:

Schreven de Heeren Jhr. j.w. van sijpenstein en j.p. de bordes een krijgskundig werk over Neêrlands verdediging in 1672 en 1673, bijzonder voor den krijgsman bestemd, de Heer knoop schijnt deze Beschouwingen van dezelfde gebeurtenissen, vroeger in een der Maandwerken

{==490==} {>>pagina-aanduiding<<}
geplaatst, meer voor alle Nederlanders, burgers zoo wel als militairen, bestemd te hebben; met het doel om de geschiedenis der gemelde jaren toe te lichten, sommige grondbeginselen tot 's Lands verdediging aan te prijzen, de regte schatting van mannen toen aan 't hoofd der regering geweest, tot sommiger schande en anderer eer, te bevorderen, en, bij de vaderlandsliefde, een behoorlijk vertrouwen op onze volkskracht, in dezen tijd te ontwikkelen of te versterken. Om de aandacht op die voor Nederland zoo roemrijke gebeurtenissen meer algemeen te vestigen, zijn die Beschouwingen, met eenige aanteekeningen verrijkt, ook afzonderlijk uitgegeven.
De Schrijver zegt: ‘te willen trachten om de overtuiging: dat de lof aan het voorgeslacht toegezwaaid, niet is de vrucht van blinde vooringenomenheid, maar eene regtmatige hulde aan de waarheid, te verbreiden.’ Te zedig, schat hij de verdienste van dezen arbeid gering. Wij achten letteroefeningen die slechts aangevangen en voortgezet worden omdat zij in de mode zijn, of voor 't oogenblik opmerkzaamheid trekken en spoedig naam maken, oneindig minder dan die welke nuttige waarheden in omloop brengen; in den vrede, volkswelvaart bevorderen, of, in den nood, moed en vertrouwen wekken op eigen Nationale kracht, en wij oordeelen met den Schrijver, dat hij, die zich 't bereiken van een dezer laatste doelëinden voorstelt, een hurgerpligt volbrengt.
Het werkje behandelt de vragen: van waar dat aanvankelijke krijgsgeluk van lodewijk XIV? die plotselinge val van zoo vele vestingen? dat ongehinderd overtrekken van groote rivieren? dat dadelijk doordringen der Fransche legermagt tot in het hart der Republiek? Hoe kwam het, dat de verdedigingsmiddelen, in 1672, zoo geheel zonder waarde bleken te zijn? Waarom hebben toen de talrijke en overwinnende legerscharen van den Franschen Koning de verovering van Holland niet voltooid? Waarom drongen zij Amsterdam niet binnen, maar bleven zij werkeloos staan aan de westelijke grenzen van 't Sticht? Om welke reden is Friesland toen

{==491==} {>>pagina-aanduiding<<}
niet veroverd? Groningen niet bezweken? Welk deel heeft de hulp van vreemden, in 1672, aan Neérlands redding gehad? Bewijst het voorbeeld van dat jaar de dikwijls geuite meening: dat de winterkoude Neêrland weerloos maakt? Door welk middel wist willem III, in zoo korten tijd, een sterk en goed leger daar te stellen? En hoe kwam het, dat, in 1675, binnen weinige maanden, de geheele ontruiming der Vereenigde Nederlanden plaats had?
Zietdaar dertien belangrijke vragen, welke de Schrijver beantwoordt; zóó, dat men een helder inzigt krijgt van 't geen zelfs met geringe en gebrekkige middelen kan worden gedaan, wanneer vaderlandsliefde en geestdrift ze met bekwaamheid en genie gebruiken.
Gaarne maakten wij onze lezers met de geheele beantwoording dier vragen door een kort overzigt bekend; doch ook dit zou ons bestek reeds overschrijden, en zulk eene dorre schets zou de zaak, die hier in een vloeijenden, dikwerf bezielenden stijl wordt voorgestaan, misschien kunnen benadeelen.
Wij zullen echter, om het hooge belang der onderwerpen, bij enkele punten stilstaan.
Met genoegen zagen wij, bij de voorstelling van 's Lands verwaarloosden toestand, den Raadpensionaris de witt door den Schrijver vrijspreken van de blaam, alsof hij van den verwarden en zwakken staat der legers en der verdedigingsmiddelen de oorzaak ware geweest. Hoe meer braven onder onze voorvaderen, hoe liever. Doch juist dáárom hadden wij de onschuld van den Raadpensionaris gaarne nog beter bewezen gezien; ofschoon de Schrijver niet te onregt mogt oordeelen, dat hierover breed uit te weiden buiten zijn plan lag. Evenwel, het punt aanroerende had hij daarbij kunnen aanstippen, dat de tegenstanders van de witt te veel uit het oog verliezen hoe zeer hij zich bevond in eene valsche positie, gelijk men zulk een tweeslachtigen toestand wel eens noemt. Zijn invloed was, ja, in Holland, groot; maar zijn wettige magt was ook zelfs dáár gering. Door overwigt van verstand was hij een besturend, maar regtens slechts een

{==492==} {>>pagina-aanduiding<<}
raadgevend dienaar der Staten, en dat nog wel van maar ééne provincie. Alles moest dus bewerkt worden door overtuiging of overreding, voor welke bekrompenheid en eigenbaat meestal onvatbaar zijn. Of echter de witt zich even veel moeite hebbe gegeven om eene krachtige wapening, als om het Eeuwig Edict, de acten van seclusie en harmonie te bewerken, en het bestendige Kapitein-Generaalschap van den Prins te weren, zou bewijs noodig hebben. (⋆)
Niet minder wèl deed het ons, hier aan willem III, in zijn karakter en in zijne grootheid als Veldheer, regt te zien doen. Het is ons altijd een bewonderenswaardig verschijnsel geweest, dien vorstelijken jongeling, die nog nimmer welligt een groot spiegelgevecht had aanschouwd, en die de ervaring miste welke in de jeugd, door opleiding in mindere rangen te verkrijgen is, van den eersten stond af waarin hij handelen kon, als een groot krijgsman te zien optreden, en wij kunnen ons niet weêrhouden hier de navolgende woorden des Schrijvers, ook als eene proef van zijn mannelijken stijl, in te lasschen:
‘Het is onnoodig hier uit te weiden in den lof van den grooten Stadhouder, mét den grondlegger onzer vrijheid, den eersten willem, stellig de uitstekendste van zijn roemrijk geslacht; het is te overbekend, dat hij een dier zeldzame mannen geweest is waaraan volkeren zich hoopvol en met vertrouwen aansluiten, die de ziel van een geheel tijdperk zijn, en door hunnen magtigen geest en vast karakter de wereld van gedaante doen veranderen. Redder van Nederland in 1672, bevrijder van Engeland van het juk eens dweepzieken Konings, heldhaftig en onvermoeid kampvechter voor de vrijheid van Europa, verlicht voorstander van verdraagzaamheid en gewetensvrijheid, dit alles omgeeft den naam van willem III, voor Nederland, voor alles wat prijs op

{==493==} {>>pagina-aanduiding<<}
vrijheid stelt, met een onsterfelijken roem.’ (⋆) En verder, na des Stadhouders eer als Veldheer tegen de Fransche Schrijvers te hebben verdedigd, leest men: ‘Wat ook een groote verdienste in willem III uitmaakt is, dat hij, even als zijn voorzaat maurits, zelf de schepper is geweest der legers waarmede hij oorloogde. In 1672, toen de Stadhouder voor het eerst aan het krijgsbestuur kwam, was het Hollandsche leger zoo ellendig als een leger maar zijn kan; en door Hem is het een uitmuntend heir geworden, dat, in oefening en dapperheid op het slagveld, voor geen ander onder deed. De groote voordeelen door marlborough en eugenius in den Spaanschen Successie-oorlog behaald, hebben medegewerkt, om de wapenfeiten van willem III meer in het duister te plaatsen; maar, wanneer men de eerstgenoemde legerhoofden met den Oranjevorst in vergelijking brengt, dan moet men niet vergeten, dat zij met veel meer magt en onder veel gunstiger omstandigheden oorloogden; dat zij tot hunne beschikking hadden dat uitmuntende leger, door willem III geschapen; en dat zij ondersteund werden door de ginkels, de slangenburgen, de ouwerkerks, de fagels, de coehoorns en al die bekwame onderbevelhebbers, in de school des grooten Stadhouders gevormd. De studie der oorlogen van willem III brengt tot het besluit: dat Hij, als Veldheer, de groote legerhoofden van lodewijk XIV evenaarde, zoo niet overtrof.’ (†)
En deze groote man heeft nog geen standbeeld in Nederland!! Waarom? Hij was niet bemind. En waarom was hij niet bemind. De Schrijver lost dit, naar ons oordeel, volkomen op, waar hij zegt: ‘Wij gelooven, dat het geheel ten onregte is, dat men van willem III een ideaal wil maken, door de menschelijkheid (de zachtaardigheid) als eene der voornaamste kenmerken van zijn karakter voor te stellen. Wij gelooven integendeel, naar de wijze waarop willem III in de geschiedenis voorkomt, dat er iets Romeinsch was in het karakter van

{==494==} {>>pagina-aanduiding<<}
dien Vorst; dat wil zeggen, iets strengs, hards en onverbiddelijks; (⋆) iets dat bijna eene noodzakelijke eigenschap is in die mannen, welke, in tijden van nood en gevaar, aan het hoofd van legers en Staten zijn geplaatst.’ (†)
Zeer is de Schrijver te roemen om de ronde taal waarmede hij personen en zaken behandelt, en om de onpartijdigheid die hij in zijne oordeelvellingen tracht te behartigen, in die mate zelfs, dat hij verontschuldigingen en verdedigende uitleggingen aanvoert voor die dwalingen en handelingen welke hij afkeurt, als daar zijn de misslagen in het plan van verdediging, het gedrag van de montbas, in zoo ver de beschuldiging van verraad betreft, en meer andere punten.
De redenering over de verdediging van den IJssel, heeft voor ons iets duisters, dat afsteekt bij de groote duidelijkheid van het geheel. Op bladz. 43 en 44 wordt de zwakheid der IJssel-linie aangetoond, o.a. op grond van omtrekbaarheid; op bladz. 52 wordt gemeld, dat de overtogt van den Rijn, door 't Fransche leger, den Stadhouder noodzaakte om de IJssel-linie te verlaten, alzoo de linie was omgetrokken, en op bladz. 55 wordt gezegd: ‘Het moet verwondering baren, dat in dit eerste tijdperk van den veldtogt, de IJssel eene zoo onbeduidende rol als verdedigingslijn heeft gespeeld enz.’ Ons baarde dat geen verwondering, daar wij hier van geen aanval, maar slechts van eene omtrekking gewag vinden gemaakt, zoodat niet alleen ernstige, maar zelfs de zwakste verdediging ons onmogelijk schijnt; want zonder attaque geene defensie. Het is echter mogelijk, dat wij den Schrijver niet volkomen verstaan, of dat hij door eene nadere verklaring van zijne bedoeling zich op dit punt zal kunnen verdedigen. Onze aanmerking bewijze Hem slechts met hoe groote belangstelling wij zijn werk gelezen hebben.
Intusschen geeft de beschuldiging van den Prins, door de montbas over die niet-verdediging den Schrijver gele-
{==495==} {>>pagina-aanduiding<<}
genheid tot eene fraaije uitweiding over des Vorsten handelwijze, tot eene leerrijke beoordeeling van den toenmaligen verlammenden provincialen invloed (bladz. 58-60), en tot eene nadrukkelijke waarschuwing tegen dergelijke fouten in het vervolg. De vrees deswege laten wij voor zijne rekening; maar zij getuigt van zijne liefde tot het Vaderland en is met aloude rondheid uitgesproken.
Bij het verkeerde, door den Schrijver vermeld, weet hij ook het goede in 't licht te stellen: ‘Er is’ - zegt hij - ‘een Romeinsche geest in de (liever: in vele der) mannen van dit tijdvak. Tegenover veel zwaks, veel slechts, staat veel dat, met volle regt, groot en verheven mag genoemd worden; en wanneer wij de witt den raad hooren geven om, onder Gods genade, den vijand het land tot de uiterste man toe, met Batavische Constantie te disputeren (⋆); wanneer wij de fiere Afgevaardigden van Amsterdam, met mannentaal hunne landgenooten hooren aansporen om onderhandelingen af te breken, die tot niets goeds leiden, maar om alleen in het voortzetten van den oorlog hun behoud te zoeken; wanneer wij willem III, met bezielende woorden, (†) de kansen op redding hooren aanwijzen van dat Vaderland, waarmede hij zweert te zullen staan of vallen, - dan worden wij met eerbied en bewondering voor die mannen en voor dat tijdvak vervuld; en die stoute standvastigheid doet ons onwillekeurig denken aan Rome, dat met hoogheid, den vrede afwees, zelfs toen de overwinnende Karthager zijne legertenten voor hare muren opsloeg.’
Verder, den loop der zaken nagaande, komt de Schrijver terug op zijn al meermalen geuit gevoelen, dat vele vestingen voor Neêrlands verdediging onnut zijn. Men ziet klaar, dat 't zijn opzettelijk oogmerk is, om door voorbeelden uit het behandelde tijdvak het schadelijke der verbrokkeling van de legermagt te bewijzen; tegenover de voorstanders van het behoud van sterkten, buiten het

{==496==} {>>pagina-aanduiding<<}
hart des Lands. De beschouwing van Groningens verdediging, ofschoon niet als iets buitengewoons bewonderd, strekt om het hoog belang en 't gewigt dier vesting aan te toonen. Allerfraaist is de beschrijving van het heldenfeit te Aardenburg, en verheffend het slot (bl. 91):
‘Zeg dus ook nooit, dat het ons volk aan dapperheid en krijgsgeest ontbreekt; het heeft die wel degelijk, en wel in hooge mate; men moet ze maar weten op te wekken, en op de juiste wijze, en het juiste oogenblik, aan te wenden. Men moet maar de taal kennen, die weêrklank vindt in het Hollandsche hart, en zijne minste zenuw doet trillen van vaderlandsch gevoel.’ - De volgende aanmerking is schoon:
‘Zeg ook nooit, dat de krijgsstand bij ons een ondankbare stand is, die in vergetelheid doet wegkwijnen, en geen toekomst van roem en eer belooft; - dat is eene onware klagt; want juist door den aard der oorlogen, die wij te voeren hebben, is zelfs de officier van minderen rang in staat gesteld, om - even als beekman te Aardenburg - zich een' onvergankelijken naam te verwerven, die, eeuw in eeuw uit, in de geheugenis van een geheel volk blijft voortleven. Benijden wij dus die hooge militaire rangen niet, die men bij de legers van de oostelijke Staten van ons werelddeel zoo spoedig bereikt. Zij, welke die rangen bekleeden, hebben niet méér kans om zich door krijgsroem onsterfelijk te maken, dan, bij ons leger of bij onze vloot, de officier die den rang van beekman of van van speyk bekleedt. Laat ons altijd bedenken, dat er oneindig meer eer in gelegen is om de wapenen te voeren voor het welzijn van een vrij en verlicht vaderland, dan om als werktuig te dienen tot handhaving van onderdrukking en barbaarschheid. Vergeten wij niet, dat een zuivere roem het deel is van den Nederlandschen krijgsman, die op Antwerpens Citadel zijn bloed vergoot voor de regten van zijn vaderland, terwijl daarentegen de wereld zich met regtmatigen afschuw afkeert van de aanvoerders dier teugellooze horden, die Brescia bebben verwoest en Hongarije met moord vervuld.’ Zij bevat eene heerlijke aanmoe-
{==497==} {>>pagina-aanduiding<<}
diging voor den officier in minderen rang. Zulk eene taal doorklinke steeds de zalen van Neêrlands Militaire Akademie. Zij kan niet onvruchtbaar zijn in de vorming van toekomstige verdedigers des Lands.
Van bladz. 66 tot en met 69, van bladz. 114 tot 125, en van bladz. 127 tot 131 geeft de Schrijver overzigten van de daden des Stadhouders, nadat hij een uitgestrekter magt door zijne verheffing had verkregen. Eerst wordt zijn beleid geschetst in het vormen van een geordend leger uit een verwarden, neêrslagtigen hoop, door 't vermeerderen der sterkte met landlieden, vrijwillige burgers, matrozen, zeesoldaten enz.; door onvermoeide werkzaamheid tot uitrusting en oefening; door 't gewennen aan krijgstucht, en door 't opwekken van een militairen geest: zoodat ‘in weinige weken werd geschapen een leger, talrijk, krachtig en goed, in niets gelijkende op die ellendige krijgsmagt, die, bij het begin van den veldtogt, zich zoo zeer door pligtverzuim en lafheid had gekenmerkt;’ waarbij des Vorsten gestrengheid, als onvermijdelijk noodig, in 't voordeeligste licht wordt gesteld en geprezen. - Verder wordt de aanval op Woerden beschouwd, méér als eene proef om te zien in hoe ver de Veldheer op den moed en de krijgstucht der gevormde benden kon rekenen, dan als een pogen tot herovering van die stad; welke echter óók in het plan lag. De hardnekkigheid van den strijd gaf het bewijs, hoewel de aanval werd afgeslagen, dat de onzen eene dapperheid hadden herkregen, ‘die hunne vijanden met ontzag en vrees vervulde en den Stadhouder de overtuiging gaf, dat hij met zulke legerscharen gerustelijk op ver verwijderde oorlogstooneelen, Frankrijks legers zou kunnen opzoeken.’ - ‘Niet vruchteloos’ - zegt de Schrijver - ‘heeft het Hollandsch bloed op de dijken bij Woerden gestroomd; want dat bloed heeft helden gekweekt en de latere overwinningen van willem III voorbereid.’ - Laat wagenaar ons niet anders zien dan mislukking en nederlaag, de Heer knoop opent
ons een nog schitterender gezigtspunt dan de Hoogleeraar bosscha, die toch

{==498==} {>>pagina-aanduiding<<}
ook het groote zedelijke voordeel er van doet gevoelen. (⋆)
Eindelijk wordt des Prinsen togt naar Charleroi vermeld, en daaromtrent zegt de Schrijver, onder anderen dit: ‘Het voorjaar van 1672 had Neêrland zwak en weêrloos gezien, de nazomer van dat zelfde jaar zag de Republiek krachtig. Het grootste maar niet alle gevaar was afgewend; want er bleef nog altijd eene sterke legermagt over, die, onder luxembourgs aanvoering, als een dreigend onweder, Hollands grens nabij bleef. Daarom was het noodzakelijk dat gevaar af te keeren en die legermagt terug te doen gaan. Zoo was ook willem III er op bedacht, en de wijze waarop hij dat wilde bewerken bewijst zijne uitstekende bekwaamheid als legerhoofd. Menige veldslag wordt er geleverd, menige overwinning behaald, zonder dat daardoor de uitkomst van den oorlog wordt verkregen; terwijl daarentegen, soms een enkele strijd voldoende is om den vijand de wapenen uit de handen te doen vallen, en het verder voortzetten van den oorlog onmogelijk te maken. De groote kunst des Veldheers bestaat niet alleen daarin om te weten, hoe een veldslag moet geleverd worden, maar vooral ook, waar en wanneer die moet plaats hebben. Dit is een gedeelte der oorlogskunst, waarin napoleon een onovertroffen meester is geweest.’ - ‘Dat stoute en geniale dat men in de handelingen van het grootste legerhoofd van den nieuweren tijd met bewondering gadeslaat, blinkt ook hier door, in de oorlogsplannen van willem III, en moet te meer eerbied voor dien Stadhouder inboezemen, omdat zijn tijd, de tijd was der langgerekte oorlogen; der langzame onbeduidende handelingen; der onnutte gevechten en veldslagen. Een gewoon Veldheer, in den toestand van willem III geplaatst, zou, om den vijand van het grondgebied der Republiek te verdrijven, er niets
beters op geweten hebben dan dien vijand regtstreeks aan te vallen, en hem gewest voor gewest, stad voor stad weêr te ontnemen; maar dit doende wikkelde men zich in een' moeijelijken, onzekeren kamp, die, ten gunstigste afloopende, toch altijd langdurige, zware in-
{==499==} {>>pagina-aanduiding<<}
spanningen zou vorderen met tal van gevechten en belegeringen, groote opofferingen van menschenlevens en vooral een strijd van eenige jaren. - Willem III besloot den aanval te doen op eene veel krachtiger wijze; hij wilde in Holland eene genoegzame magt achterlaten - maar met het overige zijns legers zuidwaarts trekken om - den oorlog te voeren in de Zuidelijke Nederlanden. - Het behalen van overwinningen was, misschien, op dat oorlogstooneel niet zekerder dan in Holland-zelf; maar behaalde men die overwinningen, dan waren zij dáár van oneindig beslissender gevolgen - dan moest de vrees voor afgesneden te worden de Fransche bevelhebbers bewegen om het grondgebied der Republiek te verlaten.’ - De togt, ofschoon door verder opgegevene omstandigheden mislukt, is niet naar waarde geschat. ‘De kansen van den oorlog’ - zegt de Schrijver (bladz. 130 en volgg.) - ‘zijn onzeker, en dáár, even als in alle wereldsche zaken, heeft het geluk een groot deel aan het niet of wél slagen. Maar wanneer een legerhoofd ál zijne maatregelen zóó heeft genomen, dat voor hem de mogelijkheid en zelfs de waarschijnlijkheid bestaat van te overwinnen; en wanneer die overwinning, wordt zij behaald, noodwendig groote en beslissende uitkomsten moet te weeg brengen, dan verdient het beleid van dat legerhoofd hoogen lof en bewondering, onverschillig of het geluk, al dan niet, dat beleid heeft bekroond.’
De togt was mislukt, maar ‘onbillijk en dwaas is 't enkel op de uitkomst te letten en daardoor het meesterlijke, het Napoleontische, dier handeling van het Hollandsche legerhoofd te ontkennen; nu zelfs boezemde zij zijnen vijanden ontzag in voor eene stoutheid, die, terwijl Frankrijks legers nog in het hart der Republiek stonden, hare legermagt Charleroi deed aanvallen en Frankrijks grenzen bedreigen, terwijl Holland zelf genoegzaam beschermd bleef.’ (bl. 131.)
En zulk een legerhoofd, dien Redder van Nederland, hoort men naauwelijks meer noemen!! - Nu men als rondzoekt naar voorwerpen voor standbeelden, wordt door niemand aan dien grooten Stadhouder gedacht!!

{==500==} {>>pagina-aanduiding<<}

In een volgend Nommer zullen wij den geachten Schrijver een paar opmerkingen ter overweging aanbieden.
m....x.




Bijdrage tot de Huishoudkunde, in Voorlezingen meerendeels zamengesteld uit spreuken, spreekwijzen en spreekwoorden, door Mr. A. Modderman. Te Groningen, bij R.J. Schierbeek. 1852. In gr. 8vo. 155 bl. f 1-50.

Wij willen 't niet onderzoeken of de wereld gelijk heeft, wanneer zij zegt, dat de Maatschappij Tot Nut van 't Algemeen de kweekster is van een overgroot getal rijmelaars; maar dit is niet tegen te spreken, dat de moeite welke hare 500 Departementsbesturen elken winter aanwenden om sprekers te vinden voor het gewone getal van leesbeurten, zeer dikwijls aanleiding geeft tot het schrijven van verdienstelijke prozastukken. Dit bundeltje bevat, in een vijftal voorlezingen, daar nieuwe bewijzen van. De geachte Schrijver heeft die, in den laatstvorigen winter, in vijf achtereenvolgende openlijke Vergaderingen van het Departement Groningen voorgedragen, en wij gelooven gaarne wat het Departementsbestuur in de Voorrede zegt, dat zij allen met klimmen de belangstelling zijn aangehoord, en bij velen den wensch hebben opgewekt, dat ze door den druk algemeen bekend mogten worden. Aan dit laatste heeft het Departement haar bezit, en het publiek deze uitgave te danken. Toen de Heer modderman dien wensch vernam, stond hij ze belangeloos af, om ten voordeele van het Departement te worden uitgegeven.
De voorlezingen onderscheiden zich al dadelijk hierin, dat zij werkelijk van algemeen nut zijn, en onder 't bereik liggen van ieders bevatting, en dus in het Nut als te huis behooren. Niet met al de voorlezingen in het Nut is dat het geval. De moeijelijkheid om een populair onderwerp te vinden en 't populair te behandelen houdt dan ook menigeen van het lezen in Nutsvergaderingen terug. Geleerde Verhandelingen, afgetrokken

{==501==} {>>pagina-aanduiding<<}
onderwerpen zijn daar niet op hunne plaats; maar dienen alleen om de hoorders te verdrijven, en de hoorderessen te doen dommelen. Wie in den geest der Maatschappij, naar hare bedoeling, en naar de behoefte van de meerderheid harer leden wil spreken, drage zorg een onderwerp te kiezen waar elk belang bij heeft, en zij dan voor ieder verstaanbaar, en, door afwisseling van ernst en scherts, behagelijk. De Heer modderman is in dat alles bijzonder gelukkig geweest. Zijn onderwerp is de Huishoudkunde, en wie heeft geen belang in eene huishouding, en in de kundigheden om haar tot een zetel te maken van orde en lielde, vlijt en matigheid, gezondheid en welvaart! - Hoe vele huisgezinnen echter, waar die onmisbare bestanddeelen van huiselijk geluk geheel of voor een gedeelte ontbreken; hoe velen waar zij ontbreken onder den minderen stand, al grijpt men er elkander juist niet in 't hair, en al loopt er de verkeerdheid nog niet zóó de spuigaten uit, dat de wereld er zich reeds aan ergert! Is er wel ééne huishouding zonder iets gebrekkigs, dat de belanghebbenden niet opmerken, maar hun in de gevolgen kan schaden? - Wel ééne, zonder iets verkeerds, dat zij kennen, maar uit zwakheid of onkunde niet weten te verhelpen? - Het enkel woordje Huishoudkunde is reeds genoeg om elk tot aandacht te stemmen, in de overtuiging dat 't zaken betreft, waaraan zijn geluk hangt. En niet minder boeijend is de behandeling. Niet dat wij met het zamenstellen van eenig werk geheel of voor 't meerderdeel uit spreuken, spreekwijzen en spreekwoorden, voor ons-zelven zoo hoog loopen. Wij beschouwen 't veeleer als een knutselwerkje. Zeker de spreekwoorden waardeeren wij hoog; want ofschoon er onder zijn op welke 't gezegde ‘een spreekwoord, een waar woord’ niet in alle omstandigheden toepasselijk is, in 't algemeen toch bevatten zij de ondervinding van alle tijden, de wijsheid van alle Natiën, en zoo immer dan
is 't Vox populi, Vox Dei gegrond, met betrekking tot de waarheden in de spreekwoorden opgesloten. Maar dat hoofdbrekend zoeken en passen om verstrooide gezegden aaneen te schakelen tot volzin-
{==502==} {>>pagina-aanduiding<<}
nen, perioden, en geheele verhandelingen, heeft voor onzen smaak te veel van 't spelen met eene legkaart, of van de oude breikunst met kralen van verschillende kleuren. Intusschen, groote vernuften zelfs vermaken zich soms met letterkundige aardigheden, waarvan het moeijelijke alleen door meesters in de kunst is te overwinnen. Daar hebben we, onder anderen, de A-Saga, de E-Legende, en de O-Sprook aan te danken, van welke wij geen kans zouden zien eene wedergade te leveren. Voor zulk eene aardigheid, boven onze kracht, omdat wij er 't geduld niet toe hebben, houden we dan ook 't zamenstel van deze Voorlezingen, en 't publiek beschouwe 't óók als zoodanig; gelijk 't waarschijnlijk ook aldus is beschouwd door de hoorders te Groningen. Bij déze aardigheid vooral kwam 't aan op geduld bij talent: geduld om te zoeken, talent om de gevondene spreuken, spreekwoorden enz. te koppelen, dat zij geheelen vormen, die de gedachten des Schrijvers verstaanbaar en behagelijk uitdrukken. Hier en daar was ons 't verband wel eens duister; maar in 't algemeen heeft de Heer modderman wat hij wilde doen met talent gedaan, zoo als den lezer uit een paar proeven zal kunnen blijken.
De eerste Voorlezing strekt tot Inleiding. Zij begint met een kunsteloos maar populair dichtstukje over de waarde van de lessen der ondervinding. De navolgende Coupletten geven een denkbeeld van het geheel:

Als wij eens anders heil benijden 
En meenen, dat in 's buurmans huis 
Alleen geluk en blijdschap wonen, 
Dan fluistert zij: ‘elk draagt zijn kruis.’ 
 
Zij leert ons, dat op 's levens paden 
Geen roosjes zonder doornen zijn; 
En zegt ons bij 't gemis der vreugde. 
‘Na regen komt weêr zonneschijn.’ 
 
Wanneer wij soms te veel verlangen, 
Dan waarschuwt zij, daar zij ons leert: 
Hoe 't lid hem op den neus moet vallen, 
Die 't onderste uit de kan begeert. 

{==503==} {>>pagina-aanduiding<<}

Wanneer wij zorgloos niet bedenken, 
Dat ras de tijd daarhenen gaat; 
Dan fluistert zij: ‘smeed toch het ijzer 
Eer gij het weêr bekoelen laat.’ 
 
Dat men den vogel aan zijn veêren, 
Den boom aan zijne vruchten kent; 
Dat wie in 't bosch is bij de wolven 
Welhaast aan 't huilen wordt gewend; 
 
Dat ieder in 't Maatschaplijk leven 
Zijn uil vermeent een valk te zijn; 
Dat velen lange messen dragen 
En echter koks zijn slechts in schijn; 
 
Dat geld de ziel van alle zaken 
Op deze lieve wereld is; 
Dat ieder, meest in troebel water, 
Op zijn getij haakt naar den visch; 
 
Dat menigeen, die ver wil springen, 
Niet denkt hoe wijd zijn polsstok strekt, 
Of, daar hij zonder hospes rekent, 
Zich zelv' bedriegt, bespotting wekt. 

Met zulke niet onaardige versjes zijn de Voorlezingen, hoewel niet overdadig, doorweven. Dan wordt dat onderwerp in proza voortgezet, en opgegeven: waarom de Spreker de leesbeurten op zich nam, zich bij voorkeur van spreuken en spreekwoorden bedient, en handelen zal, niet over eenige - door hem met satirieken spot opgenoemde - zaken en pligten, die aan de orde van den dag zijn, maar over de Huishoudkunde. Ten slotte wordt het navolgende schetsje van eene goede en van eene slechte huishouding opgehangen:
‘Waar de vrouw, in keuken en kelder te huis niet niet al te bang is voor een heet hangijzer; bedenkt hoe naarstigheid de moeder is van 't geluk; hoe sparen rente geeft; en alle dagen één draadje een hemdsmouw is in het jaar: waar de man, overtuigd, dat er meer in het wijnglas verdrinken dan in de zee, dat hij, die noten wil smaken ze moet kraken, de matigheid lief heeft;

{==504==} {>>pagina-aanduiding<<}
den arbeid niet vreest; en immer weldoet, zonder om te zien, daar zullen beide voorzeker, door eigene ervaring, de waarheid erkennen van de Vaderlandsche spreekwoorden: Keulen en Aken zijn niet op éénen dag gesticht; hardloopers zijn doodloopers; met den tijd en stroo worden de mispels zacht; zuinigheid met vlijt bouwt huizen als kasteelen; die wèl doet wèl ontmoet; en waar het stil is, is het goed haver zaaijen.
Als man en vrouw het malkander brengen, dan lagchen de engeltjes in den hemel. Waar beide overtuigd zijn, dat eendragt magt maakt en geduld alles overwint; dat het vroeg krommen moet wat eens een goede haak zal worden; en dat hier beneden niets volmaakt kan zijn; daar is het: oost, west, t' huis best; daar blijft tevredenheid het hoogste goed; maar daar ontkiemt ook, in keuken, kelder en woonkamer, onder huisgenooten en vrienden, het vruchtbare zaad van het goede; dáár worden, in kinderkamer en huis, onder dienstbaren en vreemden, toekomstige gelukkige burgers van den Staat gevormd; dáár drukken de maatschappelijke lasten minder zwaar, en wordt de armoede ongetwijfeld van den drempel geweerd.
Laat men, integendeel, in de huiselijke zaken violen zorgen; gaat het man of vrouw als de muis, altijd uit eten en nimmer in huis; schuurt zij de pan van achteren, is hem de werkäder geborsten; roeit hij meest onder een nat zeil, of halen beide de zeilen te hoog op; heet het voor allen en altijd: hertje wat lust je, mondje wat begeer je; gaat het alles met de rapen in den pot; dan ziet men ras aan het been, waar de kous een gat heeft; dan loopen kinderen en dienstboden overal, en raken de zaken in verval; dan komt het appelmannetje eindelijk om zijn geld; de tevredenheid loopt op de heffe; het geluk ligt op geen goede moer; de herberg wordt vaatsch; en het hammetje is weldra gekloven; maar waar niet in den pot is valt niet meer te schrapen; waar geen brood is ligt het kwaad boven, en als de muizen in de etenskast dood liggen, staat de deur open voor gebrek en armoede, en in hun gevolg, voor ellende en misdaad.

{==505==} {>>pagina-aanduiding<<}

In de tweede Voorlezing wordt de vraag beantwoord: wat is huishoudkunde? De drie volgenden zijn getiteld: tevredenheid, de grond van huiselijk geluk; - tevredenheid, de vrucht van huiselijk leven; - huiselijk leven de bron van toekomend geluk. Allen, op zich-zelven en in heur verband, dragen kenmerken van de goede theorie des Schrijvers. Dat ze vol zijn van levenswijsheid spreekt van zelf; misschien zijn ze te vol; want elk spreekwoord drukt eene bijzondere ervaring uit, waarover veel te zeggen valt, en die vele gedachten opwekt, maar wanneer geheele scharen van zulke woorden als in gesloten gelederen voorbijtrekken, moeten de opgewekte gedachten elkander noodwendig verdringen. Niettemin bevat elk stuk uitmunde bladzijden, en wij staan verlegen met de keus van eene tweede proeve. Na de schets die wij overgenomen hebben omtrent de pligten van echtgenooten jegens elkander; gelooven wij echter voor onzen lezers nut aan genoegen te paren, als wij ook iets overnemen omtrent de leiding en opvoeding der kinderen, aan welke de laatste voorlezing hoofdzakelijk is toegewijd.
‘Het zotste’ - zegt de Schrijver op bladz. 130 - ‘het zotste wat men vindt is eene moeder met haar eerste kind; mal moertje, mal kindje; schreijende kinders maken zingende moeders; in lateren tijd echter treden zij, die de moeder eens op den schoot trappelden, haar te dikwerf op het harte, en maken omgekeerd zingende kinders schreijende moeders.

Indien de jonkheid niet en deugt 
En geeft de schuld niet aan de jeugd; 
De vader zelf verdient de straf, 
Die haar geen beter lessen gaf. 

‘Met den paplepel moet het worden ingegeven; jong gewend immers, is oud gedaan. Wat hansje niet leert, zal hans niet leeren. Een jong hondeke kan leeren springen, en jong vogelke kan leeren zingen, een jonge papegaai leert menschenpraat, maar als men oud is komt leeren te laat. Jonge vogels hebben weeke nebben; de hen is als haar wen is; vrienden, zijt ge wijs,

{==506==} {>>pagina-aanduiding<<}
buigt jeugdig rijs, want de oude stam is al te stram: men moet de klei kneden als ze week is. Onkruid wast zonder zaaijen; een kind is als een wit papier, dus let op dit onnoozel dier, want zoo er iemand kwaad in prent, zoo is dat edel wit geschend; en, het goud zij ten allen tijde buigzaam, het kinderlijk (menschelijk) gemoed (is dat) alleen in de jeugd.
Trek, denkt welligt iemand, trek aan dat touwtje niet; of zijt gij ook al de man om vijf pooten aan een schaap te zoeken? Het moet vroeg krommen, zal 't een goede reep worden en oude honden is kwaad bassen leeren; dit is waar: zoo echter ooit dan in de negentiende eeuw, zoo ergens dan in ons gezegend Vaderland, is dit algemeen erkend, en wordt de jeugdige wereldbewoner vroeg, regt vroeg onderwezen.
Ik stem het toe, mijne Hoorders! men onderwijst dikwerf eer men nog aan opvoeden heeft gedacht; maar elke medaille, ook die onzer Maatschappij, heeft eene keerzijde; de zaak moet van alle kanten worden beschouwd.
In het land der blinden is éénoog koning, maar het verstand komt niet vóór de jaren; men kan niet vliegen eer men vleugels heeft. Vroeg rijp, vroeg rot; vroeg wijs, vroeg zot; alle ding met overleg; vroeg vuur, vroeg asch; vroeg zomer, kwaad gewas: dit wordt wel eens uit het oog verloren. Leer wat, dan kent ge wat; grijp wat, dan hebt ge wat: het komt er slechts op aan, wat men leert en wat men grijpt, zal de kennis en het bezit tevredenheid baren. Wie in zijn land geen koren zaait, 't is zeker dat hij distels maait; het is evenwel niet onverschillig wanneer of wat men zaait, om goed geladene halmen te kunnen maaijen, voedzaam graan te kunnen oogsten. Wat heeft geleerd de jonge man, dat hangt hem al zijn leven an; het blijft echter de vraag, wat de jeugd moet leeren, zal de man tevreden kunnen zijn. Kinderen eerst het kruipen leeren, om te kunnen gaan met eeren; men zie toe, wat men onder kruipen en gaan te verstaan heeft. Gewent een winde tot den pot, de jagthond wordt een keukenzot; men dient dus in het

{==507==} {>>pagina-aanduiding<<}
oog te houden of de hond later in het veld zal moeten loopen, dan wel of het een schoothondje of kettinghond moet worden.
Is het van belang de jeugdige hersenen niet te overladen, den kinderen het regte pad aan te wijzen, en hen niet voor hunnen stand en hunne betrekking ongeschikt te maken, ook hier is het te vroeg even verkeerd als het te laat, het te veel even nadeelig als het te weinig. Al te wijs kan niets beginnen, al te zot kan niets verzinnen. Een jonge domoor, een oude weetniet; een jonge luiaard, een oude bedelaar of schurk; wie niet werkt, zal ook niet eten; die baas wil worden, moet als leerling heginnen; wie een handwerk kan, behoeft niet te bedelen; en een vol vat bomt niet. Maar een ezel blijft een ezel, al doet hij ook driemaal de reis rondom de wereld; nering zonder verstand is schade voor de hand; die veel ambachten leert, doet er zelden één goed; de gestadige jager vangt het wild; en een vol hoofd bij een ledig hart beteekent niets.
Waar verstand is, dit vergete men nimmer, breekt het uit; goede boomen dragen wel goede vruchten; hoe edeler boom, hoe buigzamer tak; niets dat zoo wèl bedijt, als rijp ter regter tijd; deugd is de beste stok; fij kunst, fij wijsheid en verstand, waarbij de deugd niet is geplant; en een zeer oog kan het licht niet verdragen.
Het onderwijs behoort tot de opvoeding, maar de opvoeding niet tot het onderwijs. Voor de opvoeding is het huisgezin, en alleen het huisgezin de eerste, stille en vreedzame kweekplaats; daaraan kan en moet geheel het huiselijk leven dienstbaar worden gemaakt.’
Vervolgens onderzoekt de Schrijver, wat daartoe zoo al behoort, en hier in acht genomen, elders veronachtzaamd wordt.
Wij vertrouwen onze lezers met deze drie bladzijden uit het werkje eene dienst te hebben gedaan; wijl zij nu nagenoeg kunnen weten hoe de honderd-vijftig overigen zijn. Het nuttige boekje is aardig en 't is merkwaardig bovendien; want men ziet er uit, welk een schat van spreekwoorden (waaraan schier niemand

{==508==} {>>pagina-aanduiding<<}
meer dacht) wij bezitten, en hoe veel er te leeren is uit de ondervinding door de Vaderen daarin nagelaten. Die ondervinding is eene zee, en hare lessen zijn paarlen. De mensch - zegt men - is een spiegel voor den mensch, en er is geen beter spiegel dan een oud vriend, en geen beter tijdverdrijver dan een goed boek; wij raden dus ieder aan om dit werkje, waarin de ervaring van zoo vele oude vrienden staat afgespiegeld, te koopen, en onder zijn bereik te houden, om er in elk ledig oogenblik, al zij 't maar ééne zinsnede van te lezen. Wie dat doet handelt als de mier in den zomer, mits hij 't met aandacht doe; want spoed en goed gaan zelden zamen; en ieder eet wel, maar niet elk geniet; en men heeft wel regen noodig, maar geen zondvloed. Op 't vele komt 't hier niet aan, maar op 't gebruik; wijl één uur van den verstandige méér opbrengt dan een geheelen dag van den dwaas. Een boekje als dit moet niet gelezen, en weggezet, maar als ware 't van buiten geleerd worden. Dat schrikke echter niemand af; want wie van honig houdt moet de korven niet schuwen, en voor gebrek aan genoegen behoeft men niet bang te zijn; wijl een goede put waar men dikwijls uit schept zelden droog is. - Hiermede zeggen wij tot deze Huishoudkunde in spreekwoorden: vaarwel, en danken ten slotte den Heer modderman voor zijn aardig en nuttig werk; met den wensch, dat hij de voldoening moge hebben, te zien, dat 't Groningens Departement, maar vooral vele huisgezinnen in den Lande tot voordeel gedije.
x.




Luttenberg's Chronologische verzameling van Wetten en Besluiten, betrekkelijk het openbaar Bestuur in de Nederlanden, sedert de herstelde orde van zaken in 1813, voortgezet door L.N. Schuurman, Secretaris der stad Zwolle. Te Zwolle, bij W.E.J. Tjeenk Willink. 1850, 1851.

Het jaar 1823 beslaat 130 bl., in gr. 8vo., en VI Inhoudsopgave; - het jaar 1824 is ons niet geworden; -

{==509==} {>>pagina-aanduiding<<}
het jaar 1825 beslaat 113 bl., in gr. 8vo., en VII Inhoudsopgave. - Alles is in twee kolommen gedrukt.
Dit werk schijnt hoe langer zoo meer een dorre overdruk te worden van verordeningen uit het Staatsblad en het Bijvoegsel, zonder veel aanteekening of teregtwijzing. Zoo vindt men, b.v., bij den overdruk van het Reglement op de uitoefening van Kerkelijk opzigt en tucht voor de Nederlandsche Hervormde Kerk, schier geene aanteekening bij de 16 kolommen overdruks. In het belang zoo wel van den Schrijver en van den Uitgever als van het publiek maken wij deze aanmerking, en schorten ons verder oordeel op tot dat wij in het bezit zullen zijn van latere jaargangen.




Liefdadigheid te Amsterdam. Overzigt van al hetgeen er er in Amsterdam wordt verrigt, ter bevordering van de stoffelijke, zedelijke en godsdienstige belangen; voornamelijk der minvermogenden en behoeftigen. Uit echte bronnen bijeengebragt door N.S. Calisch. Te Amsterdam, bij M. Schooneveld en Zoon. 1851. In kl. 8vo. X en 497 bl. f 4-50.

Het woord van den Heer suringar, waarmede de Schrijver zijn voorherigt eindigt, is een waar woord: ‘Amsterdam is een kostelijke stad; want liefde woont in hare wallen.’ - Men ontvangt hier een zeer lijvig boekdeel, en dat toch niet de geschiedenis maar schier alleen het bestaan vermeldt van de Inrigtingen te Amsterdam, toegewijd aan de stoffelijke, zedelijke en godsdienstige belangen van minvermogenden en behoeftigen.
De mededeelingen zijn in twee-en-twintig rubrieken afgedeeld. Het armbestuur. - Het huiszittenhuis; verzorging der huiszittende armen. - De stads bestedelingen. - Maatschappij van weldadigheid; Subkommissie te Amsterdam. - Het werkhuis. - Maatschappijen met een weldadig doel werkende, en wier bemoeijingen in de volgende afdeelingen nader worden omschreven. - Gestichten enz. ter verzorging van weezen en oude lieden. -

{==510==} {>>pagina-aanduiding<<}
Instellingen tot ziekenverpleging. - Nederl.-Israël. geneeskundig gesticht voor krankzinnigen. - Genootschap ter ondersteuning van behoeftige Nederl.-Israël. kraamvrouwen. - Instellingen ter bevordering der koepokinënting. - Gestichten ter verzorging van blinden en doofstommen. - Inrigtingen voor onderwijs, leer-, werken bewaarscholen enz. - Vereenigingen tot ondersteuhuwelijking van hulphehoevenden, tot werkverschaffing, uithuwelijking enz. - Instellingen tot bedeeling van kleedingstukken, levensmiddelen en brandstof. - Bank van leening; Spaar- en Bewaarkassen; rentelooze voorschotten. - Bureau van consultatie. - Hofjes. - Liefdadige instellingen van verschillenden aard. - Instellingen tot ondersteuning van weduwen en weezen; bepaaldelijk opgerigt voor enkele maatschappelijke standen. - Inrigtingen ter bevordering van zedelijkheid, wetenschap en godsdienstzin. - Zieken- en begrafenisbussen of fondsen.
Wij zijn niet bij magte om de naauwkeurigheid der opgaven na te gaan; maar des Schrijvers bekende ijver, zijne naauwgezetheid, en de moeiten, die hij gedaan heeft, om in het bezit van echte bescheiden te komen, waarborgen hier, zoo wij meenen, de juistheid, welke geschikt is aan een werk als dit eene blijvende waarde te geven.
Er behoorde moed toe, om in een arbeid zoo weinig aangenaam of uitlokkend te blijven volharden, bij 't bekend worden met de moeijelijkheden van de opgenomen taak.
Men zal het den Schrijver gaarne toestemmen, dat de grenzen der liefdadigheid bezwaarlijk zijn af te bakenen, en hij heeft daarom wèl gedaan met aan haren omvang zoo ruime grenzen te stellen. - Wie echter nog reden mogt vinden om over onvolledigheid te klagen, wijte haar niet aan hem, maar aan degenen, die meenden hem geene inlichtingen te mogen of te kunnen geven.
Ten aanzien van de bewerking zegt de Schrijver: ‘Mijn doel was niet en kon niet zijn, te leveren eene uitvoerige, dus ook plaatselijke beschrijving van de gestichten aan de liefdadigheid gewijd, een geschiedkundig verhaal

{==511==} {>>pagina-aanduiding<<}
van den oorsprong en het bestaan van deze instellingen en van al de andere die ik heb vermeld, - voorzeker neen; want in de eerste plaats zou daardoor het werk, thans reeds grooter geworden dan het geraamd was, eene uitbreiding hebben erlangd, die misschien wel den tegenwoordigen omvang hadde vertienvoudigd; en ten tweede ware de inhoud alsdan bijna niets meer dan eene in andere vormen gegoten herhaling van hetgeen wagenaar, commelin enz., en na hen nieuwenhuys in zijne Geneeskundige plaatsbeschrijving van Amsterdam, en van der vijver, in zijne lezenswaarde werken over onze stad, reeds hebben geschreven. Bij de bewerking stelde ik mij ten doel, een overzigt - en niet meer - te geven van den tegenwoordigen staat, waarin de te dezer stede gevestigde liefdadige instellingen enz. zich bevinden, van hare wijze van werken, en van den kring waarin zij zich bewegen; terwijl de mededeeling der gelegenheid tot deelneming, om de eene of andere weldadige stichting door bijdragen te ondersteunen, en de vermelding van de namen der leden van de verschillende besturen, voor die stichtingen zelven niet onwaarschijnlijk van goed gevolg kunnen zijn, en overigens aan zoo velen, die welligt niet weten wat er al in Amsterdam bestaat, dat ondersteuning van weldenkenden en liefdadigen behoeft, tot leiddraad kunnen strekken, waar en hoe hunne liefdegaven aan te wenden. Ook voor de wetenschap zal het boek, voornamelijk wat betreft de Statistische bijdragen, naar ik vertrouw, zijn nut kunnen hebben.’
De stalen vlijt des Schrijvers verdient allen lof. Het werk bevat ook een algemeen register, dat in eene wezenlijke behoefte voorziet; want een boek als dit laat zich in uren van uitspanning, noch ook als in éénen adem doorlezen. Maar het is onmisbaar voor ieder die wenscht te weten, hoe de hoofdstad aan den naam van ‘kostelijke stad’ gekomen is, en met het armwezen grondig bekend tracht te worden. Over het innerlijk leven van Amsterdam verspreidt het overigens een allerbehagelijkst licht.

{==512==} {>>pagina-aanduiding<<}

Wij wenschen den Schrijver en de Uitgevers de voldoening toe, op welke de degelijke waarde van dit werk hun aanspraak geeft.




Roemer Visschers uitgelezen Brabbeling. Te Amsterdam, bij Frederik Muller. 1851. In 12mo. 152 bl. f 1-25.

Roemer visscher is een der vroegste zuiveraars en opbouwers van onze taal geweest, en bekleedt eene eerste plaats onder de Dichters der zestiende eeuw. Zijne gedichten, voor een gedeelte uit martialis door hem vertaald, met niet méér kieschheid dan zijne eeuw vorderde, en bovendien voor onzen tijd stroef en minder bevallig, missen de geschiktheid om tegenwoordig nog aan beschaafde lezeressen te kunnen behagen. Wij mogen dus het werkje bij vrouwen niet aanbevelen. Maar voor beoefenaren van het Nederduitsch, en van den Hollandschen stijl, en van beider geschiedenis zijn zij altijd merkwaardig om hunne zuiverheid van taal, rijkheid van voorstelling, en krachtvollen, wel eens gepakten en gewrongen maar altijd athletisch gespierden stijl, naar welken de groote huygens den zijnen gevormd schijnt te hebben. Evenwel waren zijne gedichten niet algemeen bekend, en in niet vele particuliere boekerijen meer voorhanden. Het bundeltje, dat wij nu aankondigen, waarin de oudheid van 't werk door nieuwheid van formaat en een modernen druk en band als verjeugdigd wordt, kan daarom bij velen welkom zijn, en wij vestigen er gaarne de aandacht op.
In de dagen van visscher, toen ‘de Nederlandtsche spraack - door 't innebreken der Uytheemscher talen heel verarmt en verbastert scheen’ hebben zijne werken, met die van andere volijverige Leden der Amsterdamsche Rederijkerskamer In liefde bloeijende, zeker gestrekt om de taal te zuiveren, of, gelijk bredero zeide: ‘om de bedelbrocken eens nae Vranckeryck (ofte elders, daer sy armer van schoone woorden als wy syn) te senden.’ - Of zij echter ook nog heden - zoo als de Heer v. in de Inleiding zegt - strekken kunnen om de tegenwoordige

{==513==} {>>pagina-aanduiding<<}
‘schrijfwijze’ te verbeteren, in zoo ver die werkelijk ‘verfranscht, verduitscht, verengelscht of althans geheel onthollandscht is’ - dat wij niet onbepaald toegeven - gelooven wij te moeten betwijfelen. Wie begeerig is om zuiver Hollandsch te leeren schrijven, heeft niet noodig derdehalve eeuw terug te gaan om modellen te zoeken; en voor anderen die deze begeerte niet hebben - voor de onverschilligen, de achteloozen, de slordigen, de stompen van geest - zijn alle, zoo wel oude als latere voorbeelden onnut. Maar wat daarvan zij, er is veel en velerlei uit deze zoogenaamde ‘Brabbeling’ te vernemen en te leeren, en wie de werken van den wakkeren Amsterdamschen Kamerist nog niet bezit, zal daarom wèl doen met zich dit bundeltje aan te schaffen.
De uitvoering is net; maar er had wel een lijstje van Misstellingen bijgevoegd mogen worden. Op bladz. 138, vers 7, van onder, staat zelfs Visschen, in plaats van Visschers, waardoor de zin daar onzin wordt.
Van visschers dichttrant nog proeven te geven ware overbodig; maar wij vergasten ten slotte onze lezeressen tot hare vertroosting op eene Apostrophe aan de Amsterdamsche meisjes (bladz. 62), waaruit zonneklaar blijkt, dat onze overgrootmoeders reeds in 1600 of daaromtrent, even vlijtig als hare nu levende kleindochters de Fransche moden volgden:

De meisjes van de koertezy, 
Stellen op Brabants haar fantazy: 
Op Brabants zetten zij het kap, 
Op Brabants is 't huifken met den oorlap. 
Op Brabants zijn haar lubbetjens gezet, 
Op Brabants is haar fluwelen klet, 
Op Brabants knopen zij haar mouwen, 
Op Brabants ronden zij haar bouwen, 
Op Brabants zeggen ze ja voorwaar, 
Op Brabants spreken ze allegaar, 
Op Brabants zingen ze baren zang, 
Op Brabants maken ze haren gang; - 
Amsterdamsche dochters, doet ons bescheid, 
Schaamt gij u van de Hollandsche bottigheid? (⋆) 






{==514==} {>>pagina-aanduiding<<}

Zon en Maan. Beschouwing dier hemelligchamen, zoowel op zichzelve, als in betrekking tot de aarde, door Joh. Heinr. Mädler. Uit het Hoogduitsch vertaald door M.J. van Oven, Oud-Conreetor der Lat. School te Alkmaar. Te Amsterdam, in seyffardt's Boekhandel. 1852. In kl. 8vo. 75 bl. f :-60.

Wie nog twijfelt aan den geest onzes tijds; wie, om sommiger oud-kerkelijke zienswijze, of Ultramontaansche beweging, vrees voor de toekomst heeft, sla een blik op de vele uitkomende geschriften over Natuurkundige onderwerpen, zoodanig ingerigt, dat ze geschikt zijn om in de huisgezinnen der eenvoudigen gelezen en verstaan te worden, en daar gezond verstand te ontwikkelen, en tot onbevooroordeeld onderzoek aan te moedigen. Uit zulke werken leert men ook niet haken naar de vervulling van besprokene en wedersprokene toezeggingen maar kennen en erkennen de schoonheid, grootheid en algenoegzaamheid van de werken des Heeren in de Natuur, en dat de geschonkene gaven van den Algoeden Hemelvader groot genoeg zijn om de bewondering, den eerbied en de dankbaarheid Zijner schepselen te verdienen. En heeft men eens gezien wat er geschonken is, dan zal men daarnaar te beter kunnen afmeten of op de vervulling van Goddelijke beloften mag gerekend worden: de overtuiging daarvan zal dan des te sterker en verheffender zijn.
Onze beroemde Leydsche sterrekundige heeft met de hem eigene populariteit de kennis der hemelbollen in onze huisgezinnen ingeleid, en het onmetelijk heelal onder het bereik gebragt der bevatting ook van de eenvoudigste verstanden. Het is er echter verre af, dat wij dáárom andere werken als volstrekt overbodig zouden beschouwen. Integendeel, ook andere werken daarover, en onder dezelve het nu aangekondigde ontvangen wij met genoegen. De vorm van dit maakt 't zeer geschikt voor de school, en om in de huisgezinnen te worden gelezen.
Wat de Schrijver bij den aanvang zegt, ware misschien beter achterwege gelaten; want in een boek voor minkundigen bestemd, zijn handelingen over teedere twistpunten, naar ons gevoelen, niet op hare plaats. Misschien heeft hij zich ook ietwat te veel ingelaten met berekeningen, en sterrekundige vraagstukken. Voor den gewonen lezer is 't beter en geheel voldoende, een-
{==515==} {>>pagina-aanduiding<<}
voudig te zeggen en aan te toonen, wat men met zekerheid weet. Vreemd komt het ons voor, dat de invloed van zon en maan op de eb en vloed onvermeld is gebleven. Ook de mededeeling omtrent warmte en licht mist, naar 't ons voorkomt, de vereischte duidelijkheid. - Als bijdrage echter tot bevordering van Natuurkundige kennis verdient het werkje alle aanbeveling.
De vertaling is goed, de uitvoering net en bevallig, de prijs matig.
l.h.v.




Gebeden in Poëzij en in Proza, bij verschillende gelegenheden, voor kinderen van onderscheiden leeftijd, door Elize. Te Amsterdam, bij G.W. Tielkemeijer. 1851. In 12mo. 32 bl. f :-25.

De gebeden No. 16 en volgenden in dichtmaat, vinden wij òf minder doelmatig, òf om verschillende redenen minder gelukkig bewerkt dan de vijftien eersten; en onder die in proza is er maar een, dat wij niet te oratorisch, te gemaakt, te geleerd vinden voor kinderen. Reeds in het eerste worden woorden gebruikt en leerstukken als bekend op den voorgrond geplaatst, die 't kinderlijk begrip ver te boven gaan. De begaafde Schrijfster zegt in het Voorberigt: ‘uit te spreken wat men niet begrijpt kan geen bidden genoemd worden; en daarin zijn wij 't eens; maar dáárom ook kunnen wij die gebeden niet goedkeuren. ‘Voor kinderen’ - zegt zij - ‘is in de éérste plaats noodig: klaarheid van voorstelling, duidelijkheid van bewoording;’ wij zouden in de eerste plaats 't vereischte noemen, dat de gedachten, gevoelens en waarheden die men voorstelt, den engen kring van 't kinderlijke weten en beseffen, nimmer te buiten gaan. Maar redeneringen of regelen doen hier weinig af; want den kinderlijken toon en trant te vatten is eene zaak van 't gevoel. Om met vrucht voor kinderen te schrijven is eigenlijk maar één ding noodig; 't is de gave om zich geheel in den toestand eens kinds te verplaatsen; dan komt het overige van zelf.
Maar ofschoon wij, deels om de zaken, deels om den stijl, niet alle deze gebeden goedkeuren voor kinderen, prijzen wij toch het lieve bundeltjen met onderscheiding aan, om die vijftien eerste gebeden in dichtmaat; zoo kort, zoo eenvoudig, zoo gevoelig, dat ze kinderen-zelven uit het hart schijnen gevloeid, en door elk kind met

{==516==} {>>pagina-aanduiding<<}
gemak en liefde in geheugen en gemoed opgenomen en bewaard zullen worden. Zij beslaan maar zeven bladzijden; doch die zeven bladzijden alleen zijn den prijs waardig. ‘Niet wat veel is, is goed; maar wat goed is, is veel’, dat gezegde geldt ook hier. Moge het vele goede van die weinige bladzijden in alle opzigten rijke vruchten dragen!

Zulke kindertjes heeft de Heer lief. Zedelijke verhaaltjes en vertellingen enz. Met gekleurde plaatjes. Te Amsterdam, bij G.W. Tielkemeijer. In post 8vo. 101 bl. f :-90.

Men vindt hier vijftien kleine verhalen met aardige plaatjes. De vertellingen zijn voor kinderen zeer wèl geschikt. Zij dalen af tot hunnen leeftijd zonder te beuzelen, en leeren hen, zonder zaken aan te roeren die boven hunne jaren zijn. De strekking van het werkje wordt in 't Voorberigt aangewezen, dat aan de ouders en niet aan de kleinen is gerigt, hetgeen wij minder goedvinden, maar dáárom ten deele overnemen, opdat elk zelf kunne oordeelen.
‘Zeker’ - zegt de Schrijver - ‘is het de wensch van alle ouders, hunne kinderen, te gelijk met den ligchamelijken wasdom, in - godsvrucht en deugd te zien toenemen.’ - ‘Het is God, die ook hier den wasdom geven moet.’ - ‘Maar ons is het ten taak gesteld het goede zaad vroegtijdig in het nog buigzaam kinderlijk hart uit te strooijen, en met zorg het onkruid uit te wieden, dat tusschen de tarwe opschiet. Indien (Als) wij die taak met getrouwheid en een biddend opzien tot den Heer vervullen, dan ook mogen wij daarbij op Zijnen besten zegen hopen.’ - ‘Gelijk kwade voorbeelden goede zeden bederven, zoo zullen ook goede voorbeelden gunstig op de verhetering en veredeling dier zeden werken. Met dat inzigt, Ouders! bieden wij u, voor uw geliefd kroost, eenige verhaaltjes aan van zulke kindertjes, die de deugd in hare verschillende vormen bemind hebben.’ - ‘Wij zaaijen, begiet gijlieden; den wasdom verwachten en bidden wij van God.’ - Men ziet, er is een vrome, goede geest in, en het werkje verdient daarom alle aanbeveling; wij bevelen echter ook den gemoedelijken Schrijver aan, zich vlijtig toe te leggen op den eenvoudigen kinderlijken stijl.


{==517==} {>>pagina-aanduiding<<}

Boekbeschouwing.





Beschouwing van den Godsdienstigen waanzin. Eene bijdrage tot de beoordeeling van de Godsdienstige geschillen van den tegenwoordigen tijd. Naar het Hoogduitsch van Dr. K.W. Ideler, door Dr. N.B. Donkersloot. Eerste Afdeeling. Te Schoonhoven, bij S.E. van Nooten. 1851. In gr. 8vo. 214 bl. f 2-20.

Wat schiller op de vraag: Was ist der Mensch? even dichterlijk als gegrond antwoordt: halb Thier halb Engel, vinden wij, in het voor ons liggende werk, door een aantal daadzaken van godsdienstige verbijstering, ontleend uit de geschiedenis der wereld en der Kerk, ten volle bevestigd. De als arts van zielkranken ook door zijne geschriften beroemde ideler, tracht daarin de wetenschap met eene Psychologische Anatomie van den waanzin te verrijken, en het zal wel niet noodig zijn breedvoerig aan te toonen, welk eene belangrijke taak hij daarmede op zich genomen heeft. Bepaaldelijk met het oog op zijne landgenooten, deelde de Schrijver zijne nasporingen mede, om hen in staat te stellen ‘tot eene juiste beoordeeling der tegenwoordige (Godsdienstige) hervormingsplannen. Hiertoe was echter volstrekt noodig, eene zielkundige ontwikkeling der vrome hartstogten, ‘ten einde hare (hunne) menigvuldige oorzaken volledig te leeren kennen, en zoo doende tegen te werken’ (bl. 23, 24); maar, wie ziet niet in, van hoe veel toepassing dit alles ook is op ons Vaderland, waar voor velen het Evangelie niet de verkondiging is des vredes in het toekomstig Godsrijk, maar de twistäppel van eris?
Doch zoo belangrijk het onderwerp is, dat hier ter sprake gebragt wordt, zoo moeijelijk is het tevens. Reeds behoort het eigenlijk ontwikkelingsproces van de hartstogtelijke ontaarding der vroomheid, tot de meest ingewikkelde zielkundige vraagstukken (bl. 2, 3), en hoe

{==518==} {>>pagina-aanduiding<<}
bezwaarlijk, ja, hoe onmogelijk is het, den waanzin in zijne juiste grenzen te omschrijven, en duidelijk aan te wijzen waar hij begint, en waar hij eindigt! Men leze wat de Schrijver-zelf zegt bl. 26 en volgg. Zijns inziens behooren de verschijnselen der Godsdienstige dweepzucht en geestdrijverij, slechts dán tot het gebied van den waren waanzin, wanneer zij de werkelijke wereld, met al hare objective betrekkingen, behoeften en wetten, uit het bewustzijn verdrongen, en het gemoed ten eenemale in eene bovennatuurlijke wereld verplaatst hebben, bl. 28. Wij zouden vermeenen, dat in deze bepaling de Godsdienstige waanzin gekenmerkt behoorde te worden, als ook in kennelijken strijd met het Evangelie, en het gezonde verstand.
Ten einde de groote menigte feiten dezer psychische kwaal in eene geleidelijke orde te rangschikken, wordt verder bl. 52 aangetoond: dat er slechts twee wezenlijke hoofdtoestanden bestaan, waarin de menschen hunne verhouding tot God plaatsen; juist dewijl beiden tot hunne geestelijk-zedelijke Natuur even noodzakelijk zijn: vandaar, dat beiden dan ook op dezelfde wijze hunnen grond moeten vinden in den eigenaardigen aanleg van den toestand der ziel. Deze beide grondvormen van het Godsdienstig bewustzijn zijn: de liefde tot God, en de eerbied voor zijne geboden; en alle bepaalde Godsdiensten onderscheiden zich voornamelijk dáárdoor van elkander, dat zij deze grondvormen tot elkander in eene verschillende verhouding brengen.
Van dit standpunt uitgaande splitst de Schrijver deze eerste afdeeling, waarin de Godsdienstige waanzin in zijn individuëel voorkomen, overwogen wordt, in vier Hoofdstukken. Het eerste handelt over den waanzin uit hartstogtelijke liefde tot God, waarin (§ 1) eene nadere bepaling wordt gegeven van de hartstogtelijke liefde tot God, die opgehelderd wordt met de voorbeelden van antonius, hilarion (§ 2), swedenborg (§ 3), guyon en bourignon (§ 4). In het tweede Hoofdstuk wordt de eerbied voor de Goddelijke geboden in zijne hartstogtelijke verhooging overwogen, en, na de verklaring van

{==519==} {>>pagina-aanduiding<<}
dit begrip (§ 5), de verschijnselen daarvan op de zielsverrigtingen in het algemeen, tot deze drie soorten gebragt: 1o. een met schuld beladen geweten; 2o. een pathologische gemoedstoestand; en 3o. duivelswaanzin, al hetwelk vervolgens nader ontwikkeld en met voorbeelden van vroeger en later tijd toegelicht wordt (§ 6-8). In het derde Hoofdstuk treft men eene beschouwing aan der vereeniging van overdreven vroomheid met andere (sommige?) hartstogten, waartoe eerst weder eene verklaring van dit denkbeeld volgt (§ 9), en zij vervolgens wordt aangewezen in den Godsdienstigen hoogmoed (§ 10), zoo als deze zich bij eenige personen openbaart; (§ 11) in het Fanatismus (§ 12), in zijnen dialectischen waanzin (ignatius van loyola, bouthillier de rancé, § 13); in het razend Fanatismus (§ 14), en in de mystiek-vrome geslachtsliefde (§ 15). Eindelijk is het vierde Hoofdstuk gewijd aan de voordragt der onverstandige handelingen, als uitvloeisels van den Godsdienstigen waanzin. Na eenige algemeene aanmerkingen (§ 16) wordt hier gesproken van zelfverminking (§ 17), zelfkruisiging (§ 18), moord (§ 19), en brandstichting (§ 20); van welke onderscheidene misdaden, toepasselijke voorbeelden worden aangehaald.
Uit deze korte opgave van den hoofdinhoud des werks, ontdekt men terstond, welk eene rijke en veelsoortige stof er in wordt behandeld, en hoe de arbeid van ideler uit een ethisch, theologisch, en juridisch oogpunt beschouwd, de ernstige overweging van den zedekundige, godgeleerde, en regtsgeleerde in hooge mate verdient; terwijl het van zelf spreekt, dat de Psycholoog, hier, als op zijn eigen gebied, gaarne vertoeven zal.
Het plan van bewerking is in deze afdeeling ons echter minder bevallen; want daar, volgens den Schrijver, slechts twee grondvormen bestaan van het Godsdienstig bewustzijn, waarop de Godsdienstige waanzin zijn noodlottigen invloed kan uitoefenen, zoo had, onzes inziens, ook alles wat in het derde en vierde Hoofdstuk voorkomt, tot de beide eerste moeten, althans kunnen ge-
{==520==} {>>pagina-aanduiding<<}
bragt worden, en het logische der behandeling zou alzoo gewisselijk gewonnen hebben.
Met volkomen instemming lazen wij: ‘dat iedere zielkundige navorsching beginnen moet met feiten, zoo als deze zich in uitgedrukte verschijnselen te kennen geven, want dat zij zich juist daardoor verplaatst op het gebied der objective waarheid, waarin zich de onveranderlijke noodzakelijkheid der Natuur openbaart; terwijl daarentegen eene bespiegeling uit vooruitgezette stellingen zich weldra in hersenschimmen verliest, die slechts voor den ontwerper eenige waarde kunnen hebben, en in de practische toepassing tot menigvuldige misvattingen aanleiding geven. Eerst nadat de verschijnselen van den Godsdienstigen waanzin met eene genoegzame uitvoerigheid zijn opgegeven, kan men overgaan om de wetten hunner ontwikkeling en van hun organisch verband na te sporen, en ze alzoo in het kleed eener psychologische theorie te hullen (bl. 49, 50). En toch is onder de lezing meer dan ééns bij ons de bedenking opgerezen, of de Schrijver zich wel altijd naauwkeurig aan deze juiste bepalingen gehouden hebbe, en of hij niet veeleer soms zijn vooraf gevormd systeem, op de verschijnselen toegepast, dan uit de verschijnselen zijne theorie gevormd hebbe.
Welk genoegen overigens dit werk van ideler ons heeft opgeleverd (immers voor zoo ver het daarin behandelde onderwerp genoegen kan verschaffen), en hoe zeer wij naar de verdere vertaling der overige afdeelingen verlangen, ja, hoe ruimschoots wij het ook aan ons denkend publiek aanbevelen, zoo willen wij echter daarmede niet te kennen geven, als namen wij onvoorwaardelijk al zijne meeningen en stellingen aan, of als hechtten wij eene onverdeelde goedkeuring aan al zijne uitspraken over sommige personen en zaken.
Laat ons van het een en ander eenige proeven leveren.
De zinsbegoocheling meent hij, stelt, waar men uit innige overtuiging handelt, en de verbeelding niet genoegzaam door de wetenschap is opgehelderd, aan het vrije gebruik der rede geen enkelen hinderpaal in den

{==521==} {>>pagina-aanduiding<<}
weg. Maar gegrond achten wij daartegen de aanmerking des Vertalers, dat een normaal verstand waarheid van schijn weet te onderscheiden, en de beelden der phantasie niet in stoffelijke gedaanten overbrengt (bl. 33 in de noot). En het voorbeeld, dat de Schrijver tot staving zijner stelling van de Maagd van Orléans ontleent, volgens de schets, die hij van haar naar brierre de boismont geeft, als van den eenen kant, van een onbesproken gedrag, eene voorbeeldige wijsheid, en eene volmaakte rede, maar van den anderen kant, even als vele andere beroemde personen, vol visioenen en geestvervoeringen, doet maar weinig tot bewijs af; want juist in dit ééne punt, dat zij zich door hemelsche verschijningen geroepen waande tot redding van haar Vaderland, was hare rede verbijsterd, door de visioenen welke hare opgewondene en buitensporige verbeeldingskracht haar voorspiegelde. En, is het ook wel een vreemd verschijnsel waanzinnigen te ontmoeten, die over allerhande onderwerpen gezond redeneren, en nogtans in het een of ander punt alle gezond verstan 1 missen? Zelfs luther moge in die zinsbegoocheling opzigtelijk zijne aanvechtingen van den duivel gedeeld hebben, en in dát opzigt zouden wij niet met ideler durven beweren, dat hij gezond naar den geest is geweest. Intusschen herhalen wij, wat boven reeds is aangemerkt omtrent de moeijelijkheid om den waanzin juist te karakteriséren, en binnen zijne ware grenzen af te sluiten; en geene mindere moeite heeft het in, overal met naauwkeurigheid de bronnen aan te wijzen wááruit hij ontspringt; ofschoon wij voor ons van meening zijn, dat de hoofdoorzaken der zoogenaamde zinsverbeeldingen, geestverrukkingen, visioenen als anderzins, niet altijd in het verstand, maar dikwerf in het ligchaam, niet altijd in het hoofd, maar dikwerf in - den onderbuik zijn te zoeken.
Als de Schrijver beweert, dat de Joden, uit het Perzisch Dualisme (tweeheid, niet tweespalt) de leer van den invloed des boozen geestes geput hebben, naardien hun, tijdens de Babylonische gevangenschap, de begrippen van

{==522==} {>>pagina-aanduiding<<}
zoroaster omtrent één goed (ormuzd) en één kwaad beginsel (ahriman) zouden bekend geworden zijn (bl. 125), dan gelooven wij dit te mogen betwijfelen: immers lang vóór hunne wegvoering naar Babel, geloofden zij reeds aan het bestaan van booze geesten, waartoe het genoegzaam zal zijn, naar Deuteron. xxxii: 17 heen te wijzen. Dat voorts de verkeerde rigting die het practische gedeelte van de leer des duivels, maar al te veel door alle tijden heen genomen heeft, niets tegen het bestaan des duivels bewijst, achten wij noodig, na hetgeen de Schrijver bl. 19 en 155 en volgg. in het midden heeft gebragt, hier aan te merken.
Vreemd klonk ons de vraag (bl. 145): ‘Wie vertrouwt het zich toe, om bij een gregorius VII, bij een torquemada, den stichter der Spaansche Inquisitie, de scherpe grenzen te trekken, waaruit men kan opmaken, wat bij hen het meest werkte, óf ware vroomheid, óf onbegrensde heerschzucht?’ De geschiedenis toch heeft reeds lang deze vraag beantwoord; en wanneer zij van de eene zijde aan hildebrand de verschrikkelijke grootheid van het onbuigzaamst karakter heeft toegekend, dan heeft zij, van den anderen kant, op de ondubbelzinnigste wijze zijne heerschzucht onverbiddelijk in het licht gesteld. Wat toch zijne voorgangers reeds lang beproefd hadden, bragt hij ten uitvoer; hij maakte de Kerk niet alleen geheel onafhankelijk van den Staat, maar hij onderwierp zelfs den laatsten aan de eerste. Ja, hij deed meer! Al de landen der aarde verklaarde hij een eigendom van den H. Stoel te zijn; den Keizer beschouwde hij als zijn leenman, en alle Vorsten en Bisschoppen als zijne Vasallen; om de Hiërarchie op des te steviger grondslagen te vestigen, dacht hij het coelibaat uit, want daardoor verbrak hij de banden, die den priester aan de Maatschappij hechtten, omdat deze, overeenkomstig zijn plan, slechts één Vaderland, en één Hoofd moest hebben: - Rome en den Paus. Wij laten het aan elks onbevangen oordeel over ter beslissing, welk aandeel de ware vroomheid aan dergelijke handelingen kan gehad hebben. Wat torquemada betreft: hij was niet zoo zeer de stichter der

{==523==} {>>pagina-aanduiding<<}
Inquisitie in Spanje, welke reeds vóór zijn tijd er was ingevoerd, als de eerste Groot-Inquisiteur in 1482. Op zijn raad werden in 1492 alle Joden, die geene Christenen wilden worden, uit Spanje verbannen, aan welke straf zich ook in 1592 de Mooren van Grenada moesten onderwerpen, met verkrachting der plegtige beloften, die hun bij den vrede van 1492 gegeven waren. Toen torquemada in 1498 zijn ambt nederlegde, waren naar Llorente, onder zijn zestienjarig bewind, 8800 menschen levend, en 6500 in beeldtenis (in effigie) verbrand, daarenboven hadden er 900004 verschillende straffen ondergaan. Inderdaad, men moet met de oogen van een Spaanschen Jezuït willen zien, om de Inquisitie als een geschenk des Hemels tot welzijn van den Staat te beschouwen, (⋆) en om den man die haar wreedaardige handlanger is geweest, onder de ware vromen te kunnen rangschikken. Neen, blinde en valsche Godsdienstijver kenmerkte zoo wel gregorius VII als torquemada, en beiden hebben, door onverzadelijke heerschzucht opgewonden, eeuwen lang op de menschheid den noodlottigsten invloed uitgeoefend.
Als proeve, èn van bewerking èn van vertaling, nemen wij een gedeelte over van hetgeen over ‘den Godsdienstigen hoogmoed’ voorkomt op bl. 153: ‘Doordien beperkte uitwendige omstandigheden aan den hoogmoed te weinig speelruimte laten, om zich krachtdadig te uiten, maar hem veeleer de gelegenheid afsnijden tot wedijver en onderscheiding, zoo ontaardt hij, steeds onbevredigd, maar al te ligt in waanzin, om zich met diens droombeelden voor alle ontbering in de werkelijkheid schadeloos te stellen, en het onverzadiglijk verlangen naar hulde en erkentenis slechts voor een oogenblik te stillen. Hieruit laat het zich verklaren, dat in de krankzinnigen-gestichten, de Godsdienstige hoogmoed naar evenredigheid het veelvuldigst bij de lagere volksklassen voorkomt; want terwijl hun de weg tot wereldschen

{==524==} {>>pagina-aanduiding<<}
glans versperd is, zoo trachten zij in Godsdienstige overpeinzingen, zich gaarne boven aardsche omstandigheden te verheffen; en, hun geprikkeld eigengevoel op vrome aanschouwingen overdragende, waarin de verbeelding zoo ligt tot dweeperij verhit wordt, komen zij weldra zoo ver, om met des te grootere verachting, op de werkelijke wereld neder te blikken, naarmate zij hierin meer krenkingen en vervolgingen ondergaan hebben.’ De Vertaler voegt hierbij de gepaste aanmerking: ‘terwijl ik het den Schrijver volkomen toestem, dat de Godsdienstige hoogmoed veel meer bij personen uit de lagere, dan uit de hoogere klassen wordt aangetroffen, meen ik de oorzaak hiervan voornamelijk te moeten zoeken: 1o. in hunne geringe verstandelijke (en Evangelische?) ontwikkeling; 2o. in hun bekrompen oordeel over afgetrokkene onderwerpen, en 3o. in de rustelooze aansporing van sommige vagabondeerende dweepers, die hen in een warnet van Bijbelsche spreuken verstrikken, hen met den eernaam van “uitverkorenen” vleijen, en hen derhalve een te hoogen dunk van hunne heiligheid boven andere menschen geven, dan dat hunne geringe zelfbeheersching niet voor waanzinnige zelfverheffing zoude plaats maken.’
De Heer Dr. n.b. donkersloot heeft zich op eene gelukkige wijze van zijne taak als Vertaler gekweten, en de hier en daar voorkomende aanteekeningen doen hem ons als een man kennen die genoegzame zelfstandigheid bezit, om met bescheidenheid zijn eigen meening overal uit te spreken, waar hij gelooft van den oorspronkelijken Schrijver te moeten verschillen. Slechts enkele Germanismen zijn ons voorgekomen: b.v. bezonnene geestdrijver, geregte straf enz. De correctie had naauwkeuriger kunnen zijn, hoezeer anders de druk niet te wenschen overlaat.

h.
c.w.p.





De Zendingszaak in betrekking tot de uitstorting des Heiligen Geestes in de Gemeente. Feestrede, door H.M.C.

{==525==} {>>pagina-aanduiding<<}
van Oosterzee, Predikant te Oirschot. Te 's Hertogenbosch, bij Gebr: Muller. 1852. In gr. 8vo. 32 bl. f :-30.

De Eerw. van oosterzee had de taak op zich genomen om eene opwekkingsrede te houden, op het jaarfeest der Afdeeling van het Zendelinggenootschap te 's Hertogenbosch, en koos daartoe tot onderwerp: ‘De Zendingszaak in betrekking tot de uitstorting des Heiligen Geestes in de Gemeente.’ Gepast was deze keuze, èn wat den tijd betrof, daar het gevierde Pinksterfeest nog levendig in de herinnering zijner hoorders moest zijn, èn wat de Zendingszaak-zelve aanging, daar het behandelde onderwerp uit hare eigene diepte is ontleend.
De Spreker gaat uit van de opmerking: dat de uitstorting van den Heiligen Geest niet is aan te merken als iets, dat alleen op den eersten Christen-Pinksterdag te Jerusalem heeft plaats gehad, maar volgens de belofte des Heeren heeft stand gehouden in de Gemeente; want daar de uitstorting van 's Heeren Geest in de Christelijke Kerk bestaat in de mededeeling van het eeuwig, geestelijk, Goddelijk levensbeginsel, zoo heeft zich hetgeen onder wind en vuurtongen aanving, meer en meer ontwikkeld. De Geest, die het missen der aanschouwelijke tegenwoordigheid van den Heer volkomen vergoedt, wijkt nimmer van Zijne Gemeente (bl. 7). De uitbreiding nu van het Evangelie, bijzonder door het Zendelinggenootschap, is niets anders dan de openbaring, en de ontwikkeling van den Geest des Heeren in Zijne Kerk; dit zijn de hoofddenkbeelden, die achtereenvolgende ontvouwd worden, en den hoofdinhoud uitmaken dezer opwekkingsrede.
Gelijk wij niet twijfelen of zij is met algemeene stichting gehoord, zoo hebben wij ze ook met veelsoortig genoegen gelezen. Te regt is de titel: feestrede; want in meer dan één opzigt onderscheidt zij zich van de gewone leerrede, en beantwoordt door vorm en inhoud ten volle aan het doel, waarmede zij werd uitgesproken. De gezangen daartoe door onzen verdienstelijken Nederlandschen Dichter warnsinck vervaardigd, en dan eens

{==526==} {>>pagina-aanduiding<<}
in Koor, of door de Gemeente, dan eens in beurtzangen door mannen en vrouwen aangeheven, dragen daartoe niet weinig bij, terwijl de keus der Evangelische Liederen en Psalmen hoogst gepast heeten mag. Wij danken derhalve den Eerw. van oosterzee voor zijn voortreffelijk werk, dat evenzeer door helderheid van begrippen, als door warmte van voordragt uitmunt, en bij welks lezing ons meermalen het Quintiliaansche: pectus est, quod disertum facit, voor den geest zweefde. Ware het hier de plaats en de gelegenheid, dan zouden wij gaarne willen uitweiden over de behoefte die er in onze Kerk bestaat, om bij plegtige gelegenheden meermalen soortgelijke feestredenen te houden; maar hiervan welligt op een anderen tijd.
Moge deze feestrede, gelijk zij verdient, talrijke lezers vinden, en boven alles bevorderlijk zijn aan de zaak van het eeuwige en Goddelijke Evangelie.

h.
c.w.p.





De Synode der Nederlandsche Hervormde Kerk in 1851. Algemeen verslag van hare werkzaamheden en besluiten enz., met Aanteekeningen; door H.M.C. van Oosterzee, Predikant te Oirschot. Met een Voorberigt van H.J. Roijaards, Hoogleeraar te Utrecht. Te 's Hertogenbosch, bij Gebr. Muller. 1852. In gr. 8vo. X en 147 bl. f 1-50.

Sedert de Hervormde Kerk niet meer van Staatswege, maar kerkelijk wordt geregeld en bestuurd, is het eene eerste en dringende behoefte geworden, niet alleen voor de leden der kerkelijke besturen, maar voor de leden der Gemeente-zelve naauwkeurige kennis te dragen van de thans bestaande kerkelijke regten, en daaruit ontspringende kerkelijke verpligtingen; want, hoe zullen zij anders van de eerste een gepast gebruik kunnen maken, of van de laatste zich behoorlijk kwijten? Zoo geredelijk dit zal worden toegestemd, en zoo levendig men deze behoefte gevoelt, zoo onbetwistbaar is het tevens,

{==527==} {>>pagina-aanduiding<<}
dat kerkelijke regtskennis nog verre is van algemeen te zijn. Ja, zelfs bij zulken nog te dikwerf gemist wordt, die daarin door pligt en roeping behoorden te huis te zijn. Wilden wij daarvan sprekende bewijzen leveren - het zoude ons geene moeite kosten. Meer dan ééne reden kan voor dit droevig verschijnsel worden opgegeven, doch wij bepalen ons slechts bij eene enkele: bij het onbehagelijke namelijk, dat er in gelegen is, om de Handelingen der Synode (nu sedert eenige jaren door den drang der omstandigheden Corpora horrenda geworden) te doorlezen, met het bepaalde doel, om daaruit tot de kennis van ons hedendaagsch Kerkregt te geraken. Die derhalve zich ten behoeve van het algemeen, de groote moeite getroost, om met naauwkeurigheid en orde, de werkzaamheden en besluiten der Synode, sedert hare émancipatie en die der Kerk, in een kort bestek zaam te vatten, verdient gewis den onverdeelden dank van allen, die, hetzij als leden, hetzij als bestuurder der Kerk, een welgemeend belang in haar stellen.
Bedriegen wij ons niet, dan heeft de verdienstelijke Predikant van oosterzee te Oirschot, zich in meer dan één opzigt dien onverdeelden dank verworven door de uitgave van dit Algemeen Verslag der Synodale Werkzaamheden en Besluiten in den afgeloopen jare; en aarzelde de Utrechtsche Hoogleeraar roijaards (wiens stem als het vooral op ‘kerkregt’ aankomt, wel boven anderen mag gehoord worden) geenszins, in een lezenswaardig voorberigt, op aangevoerden grond, den arbeid van zijn voormaligen leerling onze Hervormde landgenooten aan te prijzen: dan hebben wij voorzeker, door zulk eene autoriteit gerugsteund, alle vrijmoedigheid om het zelfde te doen; te meer, daar de Eerw. Schrijver, in eene reeks van aanteekeningen, het verschil heeft aangewezen tusschen de Kerk-orde van 1816 en de thans vigerende, en alzoo aan zijn werk eene dubbele waarde heeft bijgezet.
Wij twijfelen dus geen oogenblik aan den ruimen aftrek van dit geschrift, dat vooral door geen lid van eenig hooger of minder Kerkelijk Bestuur gemist kan

{==528==} {>>pagina-aanduiding<<}
worden, en ook in dien aftrek ondervinde de Schrijver eene gewenschte voldoening voor zijnen verdienstelijken arbeid, waarover wij, tot heil der Nederlandsche Hervormde Kerk, boven alles Gods dierbaarsten zegen in ruime mate afbidden.

h.
c.w.p.

De Reis des levens. Vrij naar het Engelsch, van Catherine Singlair, door S.W. Moulyn. Te Utrecht, bij Kemink en Zoon. 1850. In 12mo. 584 bl. f 2-50.

Niet onbekend bij onze landgenooten is catherine sinclair, de Schrijfster van ‘Jane Bouverie’ enz. Het geschrift, de Reis des levens genoemd, werd door haar in droevige levensomstandigheden opgesteld, en bestemd om ook voor anderen, die met haar behoefte aan dezelfde bemoediging gevoelden, eene troostbron te openen. Het beleefde in Engeland reeds een derden en vierden druk, binnen het korte tijdsbestek van weinige jaren. Er is, volgens den Vertaler, dien wij niet dan bij name kennen, een schat van nuttige leeringen in vervat, gestaafd door wetenswaardige voorbeelden, toegewijd aan de Christenheid in het algemeen en aan de lijdende Christenen in het bijzonder. Hij heeft zich, bij de overbrenging in onze taal, hier en daar eene geringe afwijking van het oorspronkelijke, benevens eenige bijvoegingen, veroorloofd, meerendeels met betrekking tot de tusschen het werk ingelaschte dichtregelen. Wij meenen, dat zijn arbeid gelukkig geslaagd mag heeten, en danken hem voor de uitgave. Wij zijn echter met den inhoud van dit werk minder onvoorwaardelijk ingenomen dan hij. Het komt ons voor, met de meeste prakticale geschriften van Engelschen oorsprong het gebrek van noodelooze uitvoerigheid en langdradigheid gemeen te hebben. Ook is de opvatting der Christelijke waarheid, die daarbij ten grondslag ligt, tamelijk vulgair en soms een weinig eenzijdig. En aan helderheid van voorstelling en kracht van betoog ontbreekt het soms meer of minder. Maar

{==529==} {>>pagina-aanduiding<<}
de toon is overigens regt lief en hartelijk; de gevoelens, die er in doorstralen, zijn Christelijk en edel; er heerscht hier een heilige ernst, en blijkbaar is het de Schrijfster te doen, om nut te stichten en lijdenden met het Evangelie te troosten. Zij heeft bovendien gezorgd voor afwisseling en verscheidenheid, vooral door middel van de mededeeling van allerlei verhalen en geschiedkundige bijzonderheden, waardoor de lezing niet weinig veraangenaamd wordt. En daar ook de uitvoering gepast is, zoo twijfelen wij niet, of de Reis des levens heeft, ook in ons Vaderland, aanvankelijk zijnen weg gevonden, en is reeds in handen gekomen van menigeen, wien het goed was geleerd en vertroost te worden. Wij wenschen in opregtheid, dat onze aankondiging strekken moge, om er ook nu nog de aandacht hier en daar op te vestigen, en durven wel verzekeren, dat, ofschoon ook hier de volmaaktheid niet verkregen is, toch niet ligt iemand zich over den aankoop of de lezing beklagen zal. Aan lijdenden vooral, die bestuur en opbeuring behoeven, bevelen wij dit werk aan.

Nacht en Morgen, of droefheid en hope in Christus. Door Horatius Bonar. Naar de acht-en-twintigste uitgave. Uit het Engelsch vertaald. Te Amsterdam, bij W.H. Kirberger. 1852. In gr. 8vo. 260 bl. f 2-50.

Onze Britsche naburen, die in zulk eene hooge mate de gaaf bezitten, om tot de verbeelding te spreken, munten dikwerf ook uit, als zij spreken tot het hart. Engeland vloeit over van stichtelijke boeken, en een werk dat er in den smaak valt, beleeft soms twintig, dertig en meer uitgaven. Het boek, dat voor ons ligt, is, volgens den titel, naar de acht-en-twintigste uitgave bewerkt. De Vertaler heeft twee afzonderlijke stukken tot één gebragt. Het werk is bestemd tot een huisboek voor lijdenden, en bevat twee afdeelingen; de eerste van vijftien, de tweede van twaalf Hoofdstukken. De Schrijver beschouwt den mensch en diens beproeving, lijden, en

{==530==} {>>pagina-aanduiding<<}
uitredding in verband met de Kerk, in haren druk, strijd en heerlijkheid, onder het bestier van christus. - Hij deelt in het geloof aan en de verwachting van het duizendjarig rijk op aarde, en zijne voorstelling er van is mystiek genoeg. Dat neemt echter de waarde niet weg van het overige; te minder daar toch elk die gelooft, ook in de hoop en verwachting deelt, dat de christus eenmaal in het midden der Zijnen zal heerschen. - Het werk in zijn geheel is ons dermate bevallen, dat wij 't ruimschoots aanbevelen. Tot eene proeve van den geest en ook van den stijl diene het volgende:
‘Niet alleen 's menschen ware leven, maar ook zijne ware geschiedenis begint eerst met zijne bekeering. Tot op dien tijd is hij een wezen zonder geschiedenis. Hij heeft niets te vertellen. Hij maakt slechts een deel uit van eene wereld, die in het booze ligt, en heeft niets in zich, dat waardig is aangeteekend te worden.
Maar van het oogenblik af, dat hij wedergeboren, en dus uit de groote menigte opgenomen is, krijgt hij zoowel eene persoonlijkheid als eene waardigheid, die hem geschikt maakt, om eene geschiedenis te hebben - eene geschiedenis, die God als zoodanig kan erkennen, en die God zelf zal aanteekenen. Van dien tijd af heeft hij eene geschiedenis te vertellen, die zoo wondervol en Goddelijk is, dat zelfs de Engelen toeluisteren, en waarover blijdschap in den hemel is.
In den onmetelijken oceaan zijn millioenen druppels; nogtans maken zij te zamen éénen vloeibaren hoop uit; geen enkele druppel heeft op zich zelven eene geschiedenis. De oceaan moge er eene hebben, maar niet elke druppel. Maar ziet, giudsche druppel heeft zich van den grooten hoop afgescheiden. Hij wordt door eenen zonnestraal opgenomen en rijst in het firmament. Dáár glinstert hij in den regenboog of schittert in de kleuren van den zonsondergang. Nu heeft hij eene geschiedenis. Van het oogenblik af, dat hij uit den oceaan opsteeg, en eene persoonlijkheid verkreeg, had hij eene geschiedenis te vertellen, eene geschiedenis van zich zelven, van luister en schoonheid.

{==531==} {>>pagina-aanduiding<<}

Wat al verschillende vormen zijn er in die groote rotsklompen verborgen? Hoe velerlei gedaanten bevatten zij niet voor de bouw- en beeldhouwkunst! Toch hebben zij geene geschiedenis. Zij kunnen die ook niet hebben. Zij maken slechts een deel uit van een wanstaltigen klomp, waarin niet het minste schoon te ontdekken is. Maar het gerucht van hamers wordt vernomen. De mensch heft zijn gereedschap op: een enkele klomp wordt afgescheiden. Wederom ligt hij zijn werktuig op, en de klomp krijgt eenen vorm; eerst na veelvuldige slagen en aanrakingen, die hem vormen en effen maken, ziet men het volmaakte beeld van de menschelijke gedaante, en het is alsof de hand des kunstenaars slechts gediend had om de steenachtige plaatsen uit die schoone gestalte weg te nemen, en haar uit de sluimering van haar marmeren grot op te wekken. Van het oogenblik af, dat de beitel dat stuk van de rots aanraakte, begon ook zijne geschiedenis.’




Nederland in 1672 en 1673. Krijgskundige beschouwingen, door W.J. Knoop, Kapitein der Infanterie aan de K.M. Akademie. Te 's Hertogenbosch, bij de Gebroeders Muller. 1851. In gr. 8vo. 212 bl. f 2-:

Wij besloten het eerste gedeelte der aankondiging van dit werk (⋆) met te zeggen, dat wij den Heer knoop een paar aanmerkingen in overweging zouden geven; zij zijn dezen:
1o. Op bladz. 22 wordt aan willem III iets onverbiddelijks, als karaktertrek, toegeschreven. Hier tegen schijnt reeds de verzachting van de vonnissen tegen de in submissie gekomene Goesche Regenten westerwijk c.s. en hunne latere loslating, met buiten-werkingstelling der uitbanning, te pleiten. Sterker nogtans bleek 's Vorsten (nietverbiddelijkheid, maar) edele, uit eigen beweging voortkomende vergevensgezindheid, uit de voorbeelden door den Heer groen van prinsterer in zijn Handboek der Gesch.,

{==532==} {>>pagina-aanduiding<<}
bladz. 474 en 475, vermeld. De daar bedoelde personen waren òf zamenzweerders tegen Hem-zelven, òf dezulken die Hem-zelven vijandig waren. Omtrent misdadigers tegen, of overtreders van de krijgstucht, lafaards, of ongeoorloofde onderhandelaars met den vijand van den Staat was hij gestreng. Doch dáárom was die gestrengheid, onzes inziens, geen karaktertrek, maar een gevolg van de overtuiging der noodzakelijkheid. De liefde, hem door zijne gemalin toegedragen, blijkende uit den vertrouwelijken toon harer brieven, het vertrouwen door den Koning aan Haar bewezen, zijne levendige droefheid bij den dood van fagel en bij het overlijden der Koningin, schijnen zoo vele bewijzen tegen eigenlijke barschheid van karakter.
2o. Op bladz. 67, regel 6 en volgg., staan, in éénen volzin, twee beschuldigingen, die ons bij dézen Schrijver hebben verbaasd, als: a. ‘Het is te overbekend hoe willem III de hem vijandige Staatspartij deed vallen door op haar de schuld te werpen van de rampen die de oorlog had aangebragt’; en b. ‘hoe Hij, tot het Stadhouderschap verheven, daarna rusteloos bezig was met het veranderen der regeringen van de Hollandsche Steden en het op het kussen brengen van zijne aanhangers.’ - Wij bekennen, dat het eerste, den Prins hier toegeschrevene, ons in plaats van overbekend, geheel onbekend is. Noch de ouderen (⋆), noch wagenaar (†) melden er iets van. De laatste (die den Vorst zelfs geen onkieschen uitval present geeft (§)) zou den Stadhouder, indien hij, de bedoelde Regenten lasterlijk had beschuldigd, zoo als het hier voorkomt, zulk een bedrijf niet hebben kwijtgescholden. Integendeel levert deze den inhoud van eene rondgaande (algemeene) aanschrijving des Stadhouders, ten voordeele der verdachte Regenten. (⋆⋆) Ook in de latere geschiedenissen, als die van de Hoog-
{==533==} {>>pagina-aanduiding<<}
leeraren n.g. van kampen en siegenbeek (⋆), en van den Heer groen van
prinsterer (†) worden geene handelingen des Prinsen, tot eigen verheffing, gemeld. Allen schrijven zijne benoemingen, tot de ambten zijner Voorvaderen, toe aan de begeerte van de groote meerderheid des volks; veroorzaakt (behalve door de liefde tot zijn Geslacht) door de slechte maatregelen tot 's Lands verdediging genomen. Vóór 1672 was de Prins ook te zeer van het volk afgescheiden, te zeer in de onmogelijkheid iets tegen de witts wil en bedoelingen te bewerken, om Hem, al stond 't hier of daar vermeld, den val der hem vijandige Staatspartij te kunnen wijten. Maar de Gemeente had niet noodig bewerkt te worden. De stem des volks was vóór oranje. Als een elektrieke schok vloog door geheel 't land het besluit om de Regenten tot de afschaffing van 't Eeuwig Edict en tot de verheffing van den Prins te noodzaken. (§)
Door slinksche wegen verhooging van rang, vermeerdering van magt, of geldwinst te bejagen, schijnt ook regtstreeks tegen 's Vorsten aard te hebben gestreden. Hij toch weigerde in 1672 het door Amsterdam hem aangeboden uitzigt op hoogeren rang en meerder gezag. (⋆⋆) In 1675 den Hertogelijken kroon door Gelderland hem opgedragen. (††) In 1676 de groote aanbiedingen des Franschen Konings, met betuiging, dat zijn bijzonder belang niet tegen 't Algemeene in aanmerking moest komen. (§§) In 1682 sloeg fagel, op grond dat Z.H. roem zocht uit deugd, geenszins uit schatten en waardigheden, de aanbieding af der Souvereiniteit over Holland, 't opperbevelhebberschap der Fransche legers en verscheiden millioenen in geld; waarom lodewijk XIV hem uit wel te voorziene wraak 't Prinsdom Oranje ont-
{==534==} {>>pagina-aanduiding<<}
roofde; (⋆) in 1688 gaf hij den Britten, op eene waardige wijze, kort en goed zijne meening over den door Hem te bekleeden rang te kennen, 't welk hem blootstelde aan de kans om eene kroon, onvergelijkelijk meer dan de Belgische waardig, te missen. (†) En eindelijk wordt gemeld, dat Hij, in 1691, het bewind over de Spaansche Nederlanden (België) van de hand wees, wijl Hij duchtte, dat deze zich niet zouden kunnen vleijen onder eene Protestantsche Regering (Ach hadde men, in 1814, de wijsheid gehad van zijn voorbeeld te volgen!); waarom hij den Keurvorst van Beijeren daartoe
aanbeval. (§) In al die daden en verklaringen heerschten zoo veel eerlijkheid, ondubbelzinnigheid, onbaatzuchtigheid, ja, edele eenvoudigheid, dat men zich moet verwonderen dien Vorst, in weerwil van zijn minder voorkomend uiterlijk, vooral bij het nageslacht, anders dan met bewondering en eerbied beoordeeld te zien. - Vaderlandsliefde en gehechtheid aan gewetensvrijheid beheerschten in hem zoo zeer alle andere neigingen, dat zijne bedoelingen bij zijn leven noch reden tot twijfel aan hare zuiverheid overlieten, noch herroeping of verschooning tot herwinning van 't vertrouwen vorderden, noch, na zijn overlijden, verdediging, of vergoelijking, door zijnen Geschiedschrijver, behoeven.
De tweede beschuldiging, in de boven aangehaalde regels vervat, is nog ligter te wederleggen. Niet door ontkenning, maar door herinnering aan 't onvermijdelijk noodzakelijke en billijke van het feit. Of moesten zij, die de vestingen in weerloozen staat hadden gelaten, die ervaren, doch Oranje-gezinde officieren afgedankt en hunne plaatsen aan onkundige jongelingen gegeven hadden, die alzoo het bestaan des Vaderlands in het uiterste gevaar, in bijna reddeloozen toestand hadden gebragt,

{==535==} {>>pagina-aanduiding<<}
die daarom bij het Volk te regt gewantrouwd, veracht, gehaat waren, op het kussen zijn gelaten, om, bij voortwerking van hunne baat- en heerschzucht, oranje, tegen hunnen wil verhoogd, gelijk later bleek, te dwarsboomen en 's Lands redding te bemoeijelijken? Of had de Stadhouder daartoe Regenten noodig, die, aan Hem gehecht, Hem hielpen en willig gehoorzaamden, gelijk zij, zoo als men mogt hopen, door de ingezetenen willig zouden gehoorzaamd worden? De magt aan Hem verleend zijnde, moest de tijd der oneindige kibbelarijen en van 't niet gelastigd wezen voorbij zijn. Maar behalven alle deze redenen: oranje handelde wettig. Vele Stedelijke Besturen hadden hunne posten ter zijner beschikking gesteld, en Hij was, door de Staten van Holland, bij Besluit van 27 Aug. tot het veranderen der Stedelijke Regeringen gemagtigd, opdat de rust hersteld wierde.
Na deze aanmerkingen gaan wij voort met de beschouwing van het werk.
Een overzigt van de maatregelen tot 't in werking houden der overstroomingen toont op nieuws aan, hoe verdedigbaar Holland, ook gedurende den winter is (⋆), en hoe verderfelijk luxemburgs togt, zoo berucht om de afgrijselijke wreedheden te Bodegraven en Zwammerdam, door zijne benden, geheel in zijnen geest gepleegd, zou zijn afgeloopen, indien koningsmark en pain et vin hunne posten niet hadden verlaten. De Schrijver verdedigt hier 's Prinsen strenge handeling omtrent den laatstgenoemden, door den Hoogleeraar van kampen, wat den vorm betreft, en als stijfhoofdig, afgekeurd. (†) Ons schijnt het oordeel van den geleerde hier minder geldend dan van den krijgsman, die zegt: ‘men zou niets dan lof kunnen toezwaaijen aan die, ten aanzien van pain et vin, uitgeoefende gestrengheid, wanneer niet een krijtend contrast daarmede werd gemaakt door de straffeloosheid die koningsmark ten deel viel; straffeloosheid, die geheel onbegrijpelijk is, want het pligtverzuim is bij beiden hetzelfde geweest.’ - Wij twijfelen of er niet eenig onder-
{==536==} {>>pagina-aanduiding<<}
scheid in was. Koningsmark had last om, in den uitersten nood, naar de Goudsche Sluis te wijken, (⋆) en dat hij 't dreigende gevaar voor uitersten nood hield, was misschien eene dwaling; doch pain et vin had zulk een last niet. De post te Bodegraven lag van achteren open, die aan de Nieuwerbrug was aan alle
zijden gesloten. (†) Pain et vin liet zijne soldaten aan hun lot over; dit heeft koningsmark niet gedaan; zelfs heeft hij dadelijk, door weder op te rukken, aan de hem door Gedeputeerden te velde gegevene orders gehoorzaamd en zich in slagorde gesteld.
Aan mijndert van thijnen is, wegens de overrompeling van Coeverden, hier te weinig eere gegeven. Het plan was geheel van dézen; aan de uitvoering werkte hij met eigen hand mede; koos den bevelhebber der krijgslieden tot de onderneming uit; had geheel 't beleid er van, en was de voorste in 't beklimmen van den wal. (§)
De krijgsgebeurtenissen van het jaar 1673 worden hier korter vermeld, echter de gunstige wending goed uiteen gezet, zoo door de aanmerking, dat de oorlogszucht in Frankrijk en Engeland merkelijk was verflaauwd, als dat de Bondgenooten (behalve Brandenburg) de zaak ernstiger behartigden, en vooral dat onze Republiek zulk eene ontwikkeling aan hare strijdkrachten had gegeven, dat zij, in 1673, behalve de schutterijen, eene legermagt van ongeveer negentig duizend man, die de geheele bevolking tot ruggesteun had, onderhield; terwijl Holland, met zorg en inspanning versterkt, door zee en overstroomingen ingesloten, op alle toegangen krachtige verschansingen hebbende, en beschermd door het beleid van willem III en van de ruyter, in 1675 weinig voor zijne onafhankelijkheid te vreezen had.
Melding makende van de aangewende middelen om eene gevreesde landing te beletten, bestrijdt de Schrijver de

{==537==} {>>pagina-aanduiding<<}
meening alsof daartoe, heden, eene vloot zou noodig zijn. Alzoo nu, door de verbetering van het Artilleriewezen, de verdediging zoo veel meer gunstige kansen oplevert, zou men, zegt hij, even goed, ook zonder vloot, eene landing des vijands kunnen tegengaan.
Bij deze gelegenheid sprekende over den brief door willem III aan de ruyter, of liever, onder het adres van de ruyter, aan de Scheepsbevelhebbers - want de ruyter had noch beloften noch bedreigingen noodig - geschreven, geeft hij daaraan verdienden lof, als een voorbeeld van Hollandsche, militaire welsprekendheid, en wijdt tevens uit over de wijzigingen der Welsprekendheid, en de noodzakelijkheid er van in Bevelhebbers. Wij herinnerden ons hierbij, zoo wel de heerlijke proclamatie van Keizer alexander, bij den intogt der Franschen in zijn rijk, als het: waarachtig, jongens! 't zal wel gaan! van tromp.
De val van Maastricht, hier beschouwd als een gevolg van de onmogelijkheid om aan die ver buiten de grenzen gelegen vesting, toevoer en ondersteuning te bezorgen, geeft den Schrijver nogmaals aanleiding om de oorzaken der meerdere of mindere sterkte eener vesting te ontvouwen; en onder de redenen der spoedige overgave telt hij, behalve de zoo even genoemde, ook den onwil der burgerij, die, door Godsdienstige en Staatkundige inzigten (Godsdienst) van de Regering der Republiek vervreemd, naar die overgaaf haakte, en zegt verder: ‘De meeste oorzaken die, in 1675, Maastricht deden vallen, bestaan in onze dagen ook, en daarom kan, bij een hedendaagschen oorlog, van het verdedigen van Maastricht geen betere uitkomst verwacht worden dan toen; waarom het eene verderfelijke handeling zou zijn, zich met de verdediging dier stad in te laten en haar als vesting te behouden.’
Wij gelooven, dat, indien Maastricht, in 1830 of 1831, geregeld ware aangetast geworden, ál die oorzaken tot verlies zich weder zouden hebben vertoond. Met gestrengheid toch heeft de Generaal dibbitz de bevolking (zelfs zonder aanval van buiten) in bedwang moeten houden (⋆),

{==538==} {>>pagina-aanduiding<<}
en wij zijn overtuigd dat, in die dagen, nog menig ander punt door den volksgeest in gevaar was; om welke reden wij met den Heer knoop niet zoo gaaf kunnen instemmen, als hij (bladz. 94) zegt: ‘Wanneer men, in onze dagen, somtijds met onrust en vrees, op eene inwendige verdeeldheid verwijst - (die [volgens den Schrijver] meer denkbeeldig dan werkelijk is) en in die verdeeldheid eene oorzaak van zwakheid ziet, die ons Land, bij een oorlog, in gevaar van ondergang moet brengen, - dan vergeet men, dat in vroegere tijden, met name in 1672, die verdeeldheid oneindig grooter was.’ - Gelijke oorzaken, als te Maastricht, zouden, bij gelijke gelegenheid, waarschijnlijk gelijke, maar nu uitgestrekter gevolgen hebben; tenzij ze voorzien, met krachtige hand werden vóórgekomen of beteugeld. Men herinnere zich o.a. het Maas- en Waalsche in 1850. Het is veiliger dit punt een weinig te somber dan te licht te kleuren.
Nogmaals wordt aan willems grootheid, als Veldheer, hulde gebragt, wegens de meesterlijke misleiding van den Franschen Maarschalk luxemburg, ter herneming van Naarden, en wegens die herneming-zelve; met afwijking van alle de regelen eens belegs, door een stouten en beleidvollen aanval, in vier of vijf dagen volvoerd.
De Schrijver besluit zijne beschouwingen met hetgeen de Stadhouder verder deed om de Franschen de Republiek te doen verlaten; zoodat Frankrijk, in de lente van 1674, van al zijne veroveringen, op Neêrlands grondgebied, niets had overgehouden dan de vestingen Maastricht en Grave, welke laatstgenoemde sterkte, hoe heldhaftig verdedigd, weldra voor 's Prinsen krijgskunde en voortvarendheid moest bukken.

Een aantal belangrijke Aanteekeningen volgen den tekst, en daaronder eene, die wij niet stilzwijgend kunnen voorbijgaan. Zij vangt aan op bladz. 196 en handelt gedeeltelijk over het gedrag van willem III wegens den moord van de de witten. Dáár wordt hem ten laste gelegd: ten eerste, dat hij niets heeft gedaan om dien moord te vóórkomen; ten tweede, dat hij niets heeft gedaan om dien moord te straffen, en ten derde, dat hij aan sommi-
{==539==} {>>pagina-aanduiding<<}
gen der moordenaars, later, ambten of jaargelden heeft gegeven.
Op het eerste punt merken wij aan: het kon, ja, misschien gevreesd, zelfs voorzien worden, dat de sedert lang bij het volk en velen der hoogere standen gehate de witten gevaar liepen, doch slechts van sluipmoord, gelijk de graaff getracht had dien aan den oudsten broeder te volvoeren. Maar daartegen kan geene regering waken; doch dat men zulk eenen in Nederland voorbeeldeloozen moord, als den gepleegden duchtte, gelooven wij niet, alzoo het feit is gepleegd niet ten gevolge eener lang vooraf beraamde zamenspanning, maar door eene plotseling opgewekte volkswoede, tegen welke, althans de afwezige Stadhouder geene voorzorgen heeft kunnen nemen.
Het tweede punt is, reeds voor lang, door den Hoogleeraar n.g. van kampen afgehandeld, waar hij schreef: ‘Meer is er te zeggen voor de straffeloosheid der moordenaars, die, inderdaad, haar hunne uiterlijke omstandigheden, niet tot de heffe des volks behoorden. De tijden waren zoo boos, de gemoederen zoo verhit, de vijand zoo nabij, de eendragt zoo dringend noodzakelijk, dat de straf van zoo vele menschen (ten minsten twee vendels schutterij), in den zetel des Bestuurs, waarschijnlijk eenen opstand zou hebben veroorzaakt, die van de schromelijkste gevolgen had kunnen zijn en de middelen tot verdediging zou hebben verlamd.’ (⋆)
Tegen de derde beschuldiging voeren wij aan dat zij is: onbewezen en onwaarschijnlijk. Onbewezen: De eenige der latere Geschiedschrijvers, die op het verleenen van het bewuste jaargeld aan tichelaar terug komt (want dit zal de Heer knoop bedoeld hebben) is de Hoogleeraar van kampen. (†) Deze verwijst naar wagenaar, de Bijvoegselen en de Nalezingen op dien Schrijver, en naar valkenier. (§) Maar de laatstgenoemde werken melden

{==540==} {>>pagina-aanduiding<<}
geen enkel woord van dit jaargeld. Het is dus wagenaar alleen, die hier tot autoriteit moet strekken; en wat zegt deze?
‘Het schijnt dat de Prins, ook na dat hy Koning van Groot-Britanje geworden was, tichelaar nog, met een jaargeld, ondersteund heeft. Immers ruim een jaar na 's Konings dood, in den zomer des jaars 1703, vervoegde hy zig by gerard willem van tuyll van serooskerke, Heere van Welland, toen, wegens Utrecht, voorzittende ter Algemeene Staatsvergadering, hem (let wel!) zeggende: dat hy, van wege Zijne Koninklijke Majesteit, jaarlijks agthonderd guldens ontvangen hadt, in vergelding van den dienst, door hem, in 't jaar 1672 aan den Lande gedaan; dat de acte, welke hy hiervan hadt, egter maar sprak van vier honderd guldens, willende Zyne Majesteit niet weten dat hy hem jaarlijks zo veel gaf. Voorts verzoekende dat H.H. Mog., als executeuren van 's Konings testament, hem, die nu oud en behoeftig was, uit 's Konings domeinen, de jaarlijksche agthonderd guldens lieten trekken als te voren. Doch men kan ligtelijk denken dat zulk een verzoek toen geen ingang vond.’ (⋆)
Wat vond geen ingang? de betaling van de f 800. - of ook van de f 400 -? Uit het berigt dat Tichelaar tot de diepste ellende verviel, (†) mag men afleiden dat hij niets heeft ontvangen.
Op welken grond verhaalt wagenaar deze zaak in zijne Vaderlandsche Geschiedenis? Volgens de noot, op grond van eene mededeeling uit den mond van den Heer van Welland zelven. m.s. (§) Wagenaar zelf kan het niet uit den mond van den Heer van tuyll hebben gehoord, daar deze in 't jaar 1708 is gestorven en wagenaar eerst in het daarop volgende is geboren. Wagenaar heeft het derhalve overgenomen uit het m.s. van iemand, die heeft aangeteekend het uit den mond van den Heer van tuyll te hebben vernomen.
Dan nu mag men in zulk eene teedere zaak billijkerwijze vragen: wie was die iemand, schrijver van m.s.?

{==541==} {>>pagina-aanduiding<<}

Was die ongenoemde geloofwaardig genoeg, om zulk eene vuile beschuldiging, zonder verder bewijs, van hem of haar over te nemen?
De eerste vraag moet onbeantwoord blijven, want wagenaar heeft niet verkozen zijn persoon te noemen. Over de tweede is, om dezelfde reden, almede geen licht te verspreiden. Wagenaar-zelf maakt het twijfelachtig, zeggende: het schijnt. Was wagenaar zéker geweest van zijne zaak, dan zou hij geschreven hebben: de Prins heeft - tichelaar ondersteund.
Dat deed hij niet; de onpartijdige man (!) vreesde een leugen te schrijven, maar schuwde niet om, zoo dikwerf hij kon, en waar maar eene flaauwe aanleiding was, den Prins in een nadeelig licht te stellen! - Wij vragen: welk regter, welk billijk mensch, zou den geringsten, den minst waardigen burger, op grond van zulk een ijdel: het schijnt, naar het zeggen van iemand wiens naam verborgen wordt gehouden, zijne eer durven of willen ontrooven, en hem na zijn overlijden bekladden? En dat doet men op zulk een lossen grond (indien 't een grond heeten mag) den Redder van het Vaderland en van Europa; eenen Vorst op wiens nagedachtenis anders geen smet kleeft; maar die, integendeel, eenparig geroemd is geworden om opregte, verdraagzame godsvrucht. (⋆)
De zaak is, daarenboven, hoogst onwaarschijnlijk. Het verhaal bevat, naar ons inzien, innerlijke kenmerken van valschheid. Ten eersten is het vreemd, dat tichelaar, oud en arm zijnde, ruim een jaar wachtte met het vragen om den gewonen en hem zoo noodigen on-
{==542==} {>>pagina-aanduiding<<}
derstand. Ten andere: hij bezat de bewuste acte of hij had ze niet. In het eerste geval moet men natuurlijk verwonderd zijn, dat hij, na de ondergane weigering, den weg van regten, tegen 's Vorsten executeuren en erven, niet liever verkoos, dan tot de diepste ellende te vervallen. Of was er toen geen regt in Nederland? Verondersteld: neen. Verondersteld dat er, in die dagen, geene in dezen competente regtbank bestonde, dan nog ware het in tichelaars belang geweest eene poging te wagen, om de erfgenamen of warme vrienden des overleden Konings, door vrees voor éclat, tot toegevendheid of transactie te brengen, gelijk wij dat onlangs hebben zien beproeven. En, er zouden wel lieden geweest zijn die, het Huis van oranje vijandig, hem hadden ondersteund, terwijl hij, tichelaar, daarbij toch niets, noch geld, noch eer had te verliezen. Hij immers was vervallen tot de diepste ellende. Het zou dan niet bij wagenaars het schijnt gebleven zijn.
Wij meenen dus te mogen aannemen, dat tichelaar geene acte bezat. Bewijs van het tegendeel is er niet. wagenaar zegt niet, dat hij ze aan den Voorzitter van H.H. Mogenden vertoond heeft, maar alleen dat hij zeide die te hebben; ook blijkt niet, dat die Voorzitter om inzage er van heeft gevraagd, dat hij toch wel had mogen doen, ten einde over tichelaars regt en de mogelijke gevolgen eener weigering te kunnen oordeelen.
Daarbij, willem III was te schrander om zijn' goeden naam, het vertrouwen op zijne eerlijkheid, waardoor hij zoo veel heeft bewerkt, te stellen in de magt van een man, dien hij (volgens wagenaar) een hondsvot had genoemd. Weinig doet het er toe of de belooning acht of vier honderd gulden beliep. Een bewijs van belooning, hoe groot of gering, zou tichelaar in staat hebben gesteld om te toonen, aan wien hij wilde, dat de Prins, die altijd van den moord met afschuw sprak, dien moord had goedgekeurd en betaald.
Om aan het verhaal eenige waarde te hechten, moet men den Vorst verdenken van eene volgehoudene huichelarij, even onvoorzigtig als klein. Onvoorzigtig. Wij

{==543==} {>>pagina-aanduiding<<}
meenen dat te hebben aangetoond. Klein? doch waar is het tweede bewijs van willems zwakheid van karakter; van menschenvrees in hem, die niemands blik schuwde, voor wiens blik wel anderen bedremmeld stonden? Neen, welke gebreken willem III moge gehad hebben, een huichelaar was hij niet. Daartegen strijden al zijne kordate verklaringen, door daden bevestigd. Die vlek heeft niemand op hem geworpen.
Maar de Prins heeft (zegt de Heer knoop) ook ambten aan sommige moordenaren gegeven. Wagenaar schrijft alleen van den Schepen joan van bankhem, den opruijer; óók weder volgens het m.s. eens ongenoemden, (⋆) wiens geloofwaardigheid almede zou moeten bewezen worden. Wij, ten minste, gelooven niet aan die gewaagde eedsafneming van welke wagenaars preekt. Doch al ware het zoo, wat bewijst dan nog, dat de Prins van al die bijzonderheden, door aanteekeningen ter kennis van wagenaar gekomen, is onderrigt geweest? Is het niet veel aannemelijker, te stellen: dat men hem, die zoo diep ontroerd was bij het vernemen der gruweldaad, en er nooit dan met afschuw van sprak, weinig er mede lastig gevallen, en veel verborgen gehouden hebbe; en dat hij dus zeer onschuldig, op voordragt van Regenten of hooge ambtenaren, die zijn vertrouwen bezaten, menschen heeft kunnen begunstigen die onderscheiding onwaardig?

Al hebben wij, uit liefde tot waarheid en regt en ter eere van den grooten Stadhouder, gemeend tegen het eene en andere, door den Heer knoop te boek gesteld, onze bedenkingen te moeten inbrengen, zijn werk is daarom, in onze schatting, niet minder van waarde; ook vertrouwen wij, dat onze aanmerkingen, indien zij gegrond zijn, niemand zoo zeer als hem, den warmen vereerder van willem III, genoegen zullen geven.
Wij herhalen de betuiging van onze ingenomenheid met dit geschrift, hetwelk zoo vele gulden lessen voor den jeugdigen krijgsman en edele gevoelens bevat, van welke wij ons niet kunnen weerhouden het volgende over te nemen:

{==544==} {>>pagina-aanduiding<<}

‘Wij hebben soms hooren beweren: dat de oorlog zulke handelingen, moorden, branden enz. medebrengt, en dat dit geoorloofde middelen zijn om tot de overwinning te geraken. Dat is eene onwaarheid; dat is eene bewering, waartegen wij ons, met al de kracht der verontwaardiging; verheffen. Zeker, de oorlog kan niet met zachte middelen gevoerd worden; de menschelijkheid moet soms zwijgen voor de harde stem der noodzakelijkheid; - maar ook alleen de noodzakelijkheid kan die afwijking van de menschelijke gevoelens verschoonen; elke onnoodige wreedheid is schandelijk. Niet alle middelen mogen gebezigd worden, om tot de overwinning te komen: alleen eerlijke middelen, alleen eerlijke wapenen mogen daartoe brengen. Oorlog voert men tegen gewapende vijanden: maar oorlog is geen plunderen; oorlog voeren is geen brand stichten; oorlog voeren is geen vermoorden van weerloozen; - wie dat beweert, lastert den krijgsstand. Dat een ruw, barbaarsch volk, om zich tegen zijne vijanden te verdedigen, de wetten der menschelijKheid met voeten trapt, - wij begrijpen het; maar dat het leger van eene beschaafde Christelijke Natie zóó handelt, dat is afschuwelijk.’
Door het inprenten van zulke beginselen in 't hart en hoofd der kweekelingen voor den krijgsstand, moet het aantal der vereerenswaardige officieren, op welke Nederland mag bogen, zonder twijfel vermeerderd worden, en zullen die, wanneer zij op vreemden bodem strijden, daar blijken geven van hunne edele opvoeding, en de achting zelfs van den vijand, voor hun vaderland, winnen.
Wij wenschen het werkje in veler handen, ook opdat bij elken Nederlander de overtuiging des Schrijvers, in het slot zoo schoon uitgedrukt, verlevendigd worde:
‘In 1672 heeft Nederland zijn behoud te danken gehad aan willem III; zonder hem, zou het door schrik verlamd, aan geen tegenstand denkende, geene mogelijkheid ziende, om 's vijands wapenmagt tegen te houden, eene weerlooze prooi des Franschen Konings zijn geworden, het zou verdwenen zijn uit de rij der onafhankelijke Staten. - Willem III wist den moed zijner landgenooten

{==545==} {>>pagina-aanduiding<<}
te doen herleven, hunne geestdrift op te wekken, hen bekend te maken met de krachten die in hen sluimerden, (⋆) zijn beleid was het dat Holland eene onneembare vesting maakte, eene sterke burgt en veilige wijkplaats, eene vaste rots, waarop de woedende golven der vreemde dwingelandij zich zonder vrucht kwamen breken. Hij was het zwaard en de beukelaar van het Nederlandsche volk; hij hield de heirmagten des vijands tegen; en zijn genie was het, dat dien vijand dwong, het grondgebied der Republiek geheel te ontruimen en het reeds buit gemaakte prijs te geven.’
Zoo iemand, hij heeft zich vereenzelvigd met het Vaderland, welks magthebbenden zijne jeugd vreugdeloos hadden gemaakt, door van hem te verwijderen die hem aangenaam en lief waren, en om wier behoud hij met tranen bad; welks Regenten zijne regten hadden miskend en hem van alle gelegenheid om zich verdiensten en eer te verwerven hadden beroofd. - Leven en bezittingen had hij veil (†) voor een Vaderland, dat scheen vergeten te hebben zijnen Voorvaderen vrijheid, roem en welvaart schuldig te zijn. Welk eene dweepende liefde tot den geboortegrond moet er in die ziel, met kouden schors omkorst, hebben gegloeid! De Hekla is zijn beeld: uitwendig ijs, inwendig vuur. (§)
En dien Held, dien Redder onzer haardsteden en altaren bleef Nederland nog elk bewijs van dankbaarheid schuldig.
Waarlijk, Brittanje was hem voor minder, meer erkentelijk!
Hem en den Regenten van Amsterdam, in 1672, rijze dan eene eerzuil en men beitele daarop, ter eener zijde,

{==546==} {>>pagina-aanduiding<<}
's Prinsen woord: Vrijheid en Godsdienst zijn de hoogste goederen voor wier behoud men alles moet opofferen. (⋆) En aan den anderen kant de namen van tulp, valkenier, hasselaar en zoo vele andere Regeerders der Hoofdstad, die hun bloed en goud aan 's Lands vrijheid ten offer wilden brengen. Ook Zeelands Staten moeten daarbij niet worden vergeten.
Dit zou een echt Nationaal Gedenkteeken aan 's Vorsten en der Vaderen moed en volharding wezen.

De Globe. Schetsen van Landen en Volken. Bijeenverzameld door H. Picard. Vde en VIde Deel. Met platen. Te Amsterdam, bij J.D. Sijbrandi. 1851. In gr. 8vo. 944 bl. f 7-20.

Het reizen, 't zien van andere landen en menschen was, in overoude tijden, de eerste bron van studie en wetenschap. Pythagoras bezocht de priesters en geleerden van Egypte en elders, om levenswijsheid te verzamelen, en op reis viel hem de naam van wijsbegeerte in. Herodotus bezocht vreemde landen en volken, en zijn reisverhaal is de oudste der geschiedenissen, waar Griekenland roem op heeft te dragen. Het is bekend hoe veel de wetenschap aan reisbeschrijvingen te danken heeft. Zouden wij anders de volken in het hooge Azië, in de binnenlanden van Afrika en elders kennen? Zouden er zoo veel rijkdommen naar het Westen zijn gevloeid, indien niet Natuuronderzoekers en handelkundigen de bronnen hadden opgespoord, waar zij uit opwellen? De reizigers, die hunne ervaringen, opmerkingen en avonturen door middel van de drukpers bekend maken, hebben aanspraak op dank.
‘Het is niet ieder gegund’ - zeiden de Ouden - ‘Corinthe te bezoeken’; wij voegen er bij: dat het zelfs niet ieder gegund is zóó veel te lezen, als hij wel zou wenschen, en gelooven, dat den hierin minder bevoor-
{==547==} {>>pagina-aanduiding<<}
regte elke bundel welkom is, die bijdragen tot land- en volkenkennis medededeelt. Dat doet bij voortduring de Globe. Wij hebben er weder twee deelen van voor ons liggen, niet minder zaakrijk van inhoud dan de voorgaanden.
De Heer picard laat zijne lezers voor zeer matige kosten (zeven gulden 's jaars) op hunne stoelen zeer belangrijke reizen doen. Men behoeft er geene koffers en dozen voor in te pakken. Alleen wordt er een helder hoofd en een open hart gevraagd, om op te nemen wat zoo gemakkelijk in den vreemde wordt voorbijgevoerd. Wie daarbij een weinigje verbeeldingskracht bezit, geniet dubbel. Eene groote verdienste van de Globe ligt dáárin, dat men leert en zich, leerende, vermaakt. Zoo gaat 't niet ieder die op reis is.
Heden bevindt gij u in gezelschap met een Kolonist in Australië, en zijt getuige van eene nieuwe volksontwikkeling, die u vragen doet: waarom men in Europa nog honger lijdt? Morgen zwerft gij aan de hand van een göbel over de steppen aan gene zijde van den Ural, onder de Kergesen, en wordt met hunnen oorsprong, lotgevallen, regeringsvorm, zeden en gebruiken bekend. Van der aa voert u naar het eiland Celèbes, en beschrijft u de uitwendige gesteldheid van dit eiland, en de godsdienst en zeden der Boeginezen en Makassaren.
Uit het Morgenland, met zijne waringa's, kokos- en sago-palmen, wordt gij door een onbekende, als met een tooverstaf, naar het eiland Elba verplaatst, waar men Napoleon zijn Europeschen troon met den bespottelijken titel van Elbaansch Keizer deed verwisselen, alsof de overwinnende Mogendheden zich inbeeldden, dat krijgsroem en ongeluk den man der veldslagen hadden kindsch gemaakt. De geleider toont u de voortbrengselen van het land, en vertelt u zijne geschiedenis. Vandaar wordt gij uitgelokt tot een uitstap naar Kabul, en keert voldaan terug, na er met het volksleven kennis gemaakt te hebben. Wie 't vrijheidlievend volk bezoeken wil, dat op nieuw het hoofd voor Oostenrijks geweld heeft moeten buigen, vindt hier schetsen van Hongarijë.

{==548==} {>>pagina-aanduiding<<}

Tot afwisseling kan men te Damaskus een Armenischen bruiloft bijwonen, zonder gevaar te loopen van door een onheuschen slaaf aan de deur te worden afgewezen.
Wie meer prijs op jagt-avonturen stelt, zal in het gezelschap van eenen jager, in Zuid-Afrika, onder leeuwen, tijgers en olifanten voldoening vinden voor zijnen smaak. Minder uitlokkend is het bezoek in de strafkolonie op de Norfolk-eilanden, waar zich het uitschot van onteugelbare misdadigers bevindt; eene inrigting kostbaar en verdrietig voor het Moederland, dat hyena's in menschelijke gedaanten wel buiten de Maatschappij sluiten maar niet verbeteren kan; trouwens hunne aanwezigheid alhier is het teeken van onverbeterlijkheid.
Een stuk over het Hertogdom Cornwallis geeft verademing na de verpeste lucht, die op de Norfolk-eilanden wordt ingeademd, en wij gevoelen ons weder in den dampkring van nijvere burgers.
De uitstap naar Bourbon en Mauritius, of het land der Mascarenen, beloont rijkelijk de moeite. Behalve-velerlei anders trekt daar de behandeling der slaven bijzondere aandacht, en vooral ook het onderzoek naar den historischen oorsprong van den algemeen bekenden roman: Paul en Virginie van bernardin de st. pierre.
Vervolgens kunt ge, desverkiezende, het eiland Kaap Breton geographisch en physisch leeren kennen.
Hebt gij smaak te toeven binnen eene estancia, eene landhoeve in de Pampaas van Zuid-Amerika, gij hebt eenen Engelschman slechts te volgen, die zich vrij eenzaam en verlaten daar amuseert, zoo als een Brit zich dat overal doet, die zelfs de verveling onder zijne uitspanningen telt. Of wilt gij liever het herdersleven in de Pyreneën genieten, gij vindt hier al weder een geschikten wegwijzer. Het bezoek bij de Araukaniërs in Chili is belangwekkend. Hun, die alexander von humboldt's dichterlijke beschrijving van de grot Guachero in de Republiek Venezuela zich nog herinneren, zal 't verhaal welkom zijn van den onbekende, die deze grot dieper is ingedrongen dan 't von humboldt gegund was. Wij vergezellen den moedigen onderzoeker, die voor

{==549==} {>>pagina-aanduiding<<}
geene hindernissen terugdeinst, en willen eene kleine proeve mededeelen van hetgeen hij daar aanschouwde.
‘Het gewelf scheen uit het schoonste kristal te bestaan, dat door de scheppende hand der Natuur, in de grootste verscheidenheid van de fijnste vormen zoo kunstig was uitgewerkt, als de verbeelding van den mensch het zich slechts kan voorstellen. Dropsteenvormen zoo zeldzaam van gedaante, als schitterend van stof, waaruit zij zamengesteld waren, hingen daarvan neder, terwijl zuilen, obelisken, pyramiden, met het wit der sneeuw wedijverend of met de schoonste aderen geteekend, zich aan het opgetogen oog vertoonden. Sommigen waren als uit het fijnste albast gehouwen, anderen schenen uit brons vervaardigd, - terwijl weder anderen, als uit het zeldzaamste marmer gebeiteld, met schitterende punten fonkelden, en het licht onzer toortsen naar alle rigtingen terugkaatsten.
De vloer was overdekt met de fijnste versteeningen, waarvan ieder zoo schoon gevormd scheen, en met zulk eenen glans blonk, dat zij hierin de zuiverste diamanten evenaarden, en de verbeelding niets schitterender kon verlangen. Deze volgden elkander trapsgewijze op, en dienden veelal tot voetstukken voor eene groote verscheidenheid van schoone dropsteenvormige voorwerpen, die als zoo vele onvoltooide standbeelden door den beeldhouwer daarop geplaatst waren. Deze versteeningen vertoonden al de frischheid van nieuwe vorming, en leverden eene verzameling op, die waardig was, met de diepste bewondering beschouwd te worden.
In het midden van deze onbeschrijfelijke zaal verhief zich op halfronde trappen, ter hoogte van drie varas [ieder vara is ruim twee Engelsche voeten] een soort van tumulus, zoo wit als albast en zoo blinkend alsof hij met zilver overdekt was. De gedaante van dezen tumulus was als die van eene ronde tent, geëvenredigd naar hare hoogte; op dezelve was eene halve oranjeappel, zoo kunstig uitgewerkt, alsof hij uit de handen van den bekwaamsten werkman gekomen was; op dezen appel rustte een bol, waarop een afgeknotte pyramide stond.

{==550==} {>>pagina-aanduiding<<}
Aan de linkerzijde zagen wij twee zuilen, bijna van Iönische bouworde, die zoo volkomen in alle deelen aan elkander gelijk waren, dat zij eerder naar dezelfde teekening schenen gevormd, dan door het geval ontstaan te zijn; deze zuilen dienden, om den boog te ondersteunen, welke den ingang vormde. Hare voetstukken en kapiteelen waren van eene leiachtige of grijze kleur, terwijl het schitterend wit van den steen, waaruit de schachten bestonden, gelijk was aan den glans der sneeuw. Tegenover de zijde, waar deze zuilen stonden, vormden een aantal andere kolommen van verschillende kleur, doch ordeloos door elkander geplaatst, eene groote zaal, vol gekristalliseerde voorwerpen.’
Het uitstapje op het land in Hongarijë is van weinig belang; vooral na zulk een grotbezoek, komt ons een Hongaarsche maaltijd en eene jagtpartij wat te alledaagsch voor. De schets van Siberië, door een gebannen Pool, is oppervlakkig, maar teekent het lot van hen, die zoo ongelukkig zijn van door de Russische beschaving getuchtigd te worden. Wat er van de Adamangroep en van de zomerwandeling wordt medegedeeld, is niet hooger te schatten dan eene bladvulling, die men voor gezien kan houden.
Het Zesde Deel bezit niet minder waarde dan het voorgaande. Regt onderhoudend is de breede schets van het soldatenleven in Mexico, eigenlijk eene épisode uit den bevrijdingsoorlog. De beschrijving van Chili is rijk aan bijzonderheden, zoowel wat den grond betreft als de menschen die er op leven. Het reisverhaal van Patras naar Athene is meer aantrekkelijk door losheid van stijl dan door degelijkheid van stof.
De ethnografische studiën in de Ukraine, door j.g. kohl, verdienen de ruime plaats die ze beslaan; zij doen ons de Ukrainsche adellijke landgoederen, bepaaldelijk die der kotschubeys kennen, en schilderen levendig het dorpsleven en een kosakkenbruiloft. De togten in de Republieken van Zuid-Amerika zijn met groote zaakkennis geschreven. Bovenal trekt de aandacht de beschrijving van de bewerking van het zilver in de mijnen van Peru.

{==551==} {>>pagina-aanduiding<<}
Het karakter der Indianen is sprekend afgemaald. Het leven der geestelijken in die streken is wereldsch genoeg; daar het bal, bij eene priesterwijding, door den gezalfde des Heeren, in zijn nieuwen priesterrok, geopend werd. De vriend van oudheden vindt hier voedsel in de mededeeling der oudste geschiedenis van de Peruanen, hunne wetgeving enz. Weinig bemoedigend is de toestand der Christelijke ontwikkeling, en het onderwijs der priesters zal geene berisping ontgaan, wanneer men ziet, dat zij beginnen met hunne doopelingen beschonken te maken. Hoe onbaatzuchtig de geestelijken: zijn, willen wij den reiziger-zelven laten verhalen:
‘Gédurende mijn oponthoud aldaar [het dorp Lares aan den voet van den Sierra der Andes] zag ik een armen Indiaan, die bij den Alcade kwam klagen over de onverbiddelijkheid van zijnen pastoor, welke halstarrig weigerde zijne vrouw voor 14 piasters te begraven. De Indiaan smeekte den Alcade om voor hem tusschen beide te komen. Deze schreef aan den pastoor, die onder vele smaadredenen tegen de regering en den Alcade hem zelf het antwoord bragt. Deze zeide hem beleefd, dat 30 piasters, die hij verlangde, te veel voor die arme menschen was. - “Arm” - hernam de pastoor - “zij hebben twee koeijen, honderd schapen, ik neem de beide koeijen voor 20 piasters, en 20 schapen tot 4 realen het stuk, voor de overige 10 piasters.” - “Maar het huisgezin zal dan van honger sterven.” - “Bah, die kerels verbergen hun geld; 30 piasters of geen mis. (?)” - Het huisgezin en de vrienden van den Indiaan hieven luide klagten aan. - “Tatila (vadertje) begraaf de afgestorvene om Godswil voor 14 piasters!” - “Yapanqui was armer dan gij, en gaf evenwel 50 piasters voor eene begrafenis.” - Daar er geen einde aan scheen te komen, liep de ongeduldige Alcade naar huis, om een tarief van den Onderprefekt van Calca te halen, en liet het den pastoor zien; dit tarief (?) luidde: “Het is voorzeker uit dwaling, dat de priester van Pares 30 piasters voor de begrafenis van de Indiaansche vrouw yapanqui geëischt heeft; vermaan hem dringend, in mijnen naam, opdat de burger-
{==552==} {>>pagina-aanduiding<<}
lijke overheid niet gedwongen wordt zich tot de kerkelijke te wenden.” - De priester verminderde hierop zijnen eisch tot op 20 piasters, hetgeen nog eene ongehoorde som was, vooral als men bedenkt, dat zij,
ongelukkige Indianen, afgeperst worden, die jaarlijks tienden, belastingen, en 9 piasters hoofdgeld te betalen hebben.’
Uit eene reis om de wereld, met de Deensche korvet Galathea in den jare 1845-1847 gedaan, onder gezag van steen-bill, wordt een uittreksel opgenomen, dat het leven der Europeanen te Canton en hunne verhouding tot de inwoners zeer juist beschrijft, en de reden van den haat opgeeft, dien de Chinezen niet onnatuurlijke den Europeanen toedragen.
De lezers zullen met ons den Heer lauts dankzeggen voor de mededeeling der eenvoudig naïve brieven van een Duitschen landverhuizer. Van geheel anderen aard is de mededeeling over het land, karakter en volksleven der Jukeiten, een Aziatische volkstam van Turkschen oorsprong, gegeven door iemand, die niet vrijwillig maar ten gevolge van eene Russische regtspraak deze gewesten bezocht.
Het berigt van Majorka en zijne bewoners is wat schraal uitgevallen; want behalve de beschrijving van een kerkelijken feestdag, waarop in de kerk een gemaskerde dans elbaile dels cociers wordt uitgevoerd, waarin ook twee diablos, met horens, klaauwen en staart hunne rollen vervullen, is het eene hoewel niet onbehagelijke beschrijving van een Spaansch en Portugeesch stierengevecht. Doch wij beschouwen 't als eene bladvulling, gelijk ook het volgend artikel over China.
Van meer gewigt is de reis in den Staat van Vera-Cruz. Zij is, gelijk de overige stukken betreffende dien Staat, in de Globe opgenomen, eene rijke bijdrage tot de kennis dier volken, welke door eene onnatuurlijke geboorte, onder eene kunstmatige verlossing, bijkans zouden wij zeggen ontijdig, als zelfstandige volken zijn in het leven getreden. Noord-Amerika's vrijwording was eene voldragen vrucht; daarom is het volk zoo krachtvol opgegroeid. Uit zijn ontwikkelend volksleven is zijne

{==553==} {>>pagina-aanduiding<<}
wetgeving, is zijne regering ontstaan. De Zuid-Amerikanen hadden eene wet, als zij dien naam verdient, van hunne Noordelijke broeders die in een anderen toestand leefden, of van elders overgenomen. Men pastte de wet toe, en het volk stikte van vrijheid. Vandaar telkens oproeren: de stuiptrekkingen van een kind, dat tegen zijne natuur behandeld wordt.
Nu steken wij over naar het land waar de vrijheid eerst uit moedwil verspeeld, en, toen men ze heroveren wilde, onder bloed en tranen begraven is. Aan eene onbekende hand geleid doorkruisen wij een gedeelte van Russisch Polen. Zij wijst ons op de natuurlijke gesteldheid des lands, het kerkelijk en maatschappelijk leven des volks. Gematigd is het oordeel over de heerendiensten; maar zoo is het oordeel meer, als men met een onbevangen blik waarneemt wat er werkelijk is, en niet wat men wil zien. Wij beklagen den staat van onderwerping aan den knoet; maar wat de Polen zouden geworden zijn, als hunne wapenen in 1830 en 1831 hadden gezegevierd, ligt in het antwoord, door een edelman, die zelf in den vrijheidsoorlog een bataljon gekommandeerd had, aan den reiziger gegeven: ‘Wat de Polen zouden begonnen hebben, indien zij overwonnen hadden?’ - ‘Zij hadden dan elkander bij het hoofd genomen.’
Los en levendig, zoo als men 't van gerstäcker gewoon is, zijn de tooneelen uit Californië. Men ziet er uit hoe de Franschen daar omwentelingetje spelen; hoe naauwgezet het regt er bediend wordt: dat wil zeggen: hoe onbeschaamd de man die wat bezit, er op regterlijke uitspraak wordt uitgekleed; hoe het Paaschfeest tot een kermisgrap wordt verlaagd: geopend en besloten met een fandango. Meer ernstig is de beschrijving van het karakter en de leefwijze der Indianen, wier uitëinde, een lange moord, de beschaving van Amerika voltooijen zal.
Het tweetal dagen aan den Sequeharinà doorgebragt, bevat een uitstapje, dat men niet zonder genoegen bijwoont, 't is eene verpoozing, waarbij men niet veel, althans niet diep heeft te denken. De prachtige Ganges

{==554==} {>>pagina-aanduiding<<}
verdiende eene ruimere beschouwing dan hier wordt aangeboden. Wij houden ons voor de toekomst aanbevolen. De twee dagen in Cadix verschaffen den lezer een onderhoudend oogenblik.
Wij hebben voor ditmaal onze lezers met den inhoud van dit periodieke werk wat nader bekend willen maken, om hunne aandacht met nadruk te vestigen op eene onderneming, die meer en meer aan haar doel beantwoordt, en onder onze tijdschriften eene eervolle plaats beslaat.

Het Cederdal. Naar het Engelsch van Grace Aquilar. Te Utrecht, bij W.H. van Heyningen. 1851. In gr. 8vo. 314 bl. f 3-25.

Dit uitmuntend tafereel heeft de lezende wereld aan eene vrouw, eene Jodin, te danken; maar de dood heeft der jeugdige schilderesse het penseel reeds doen ontvallen. Indien haar hart de bron is geweest van haar dichterlijk werk, hoe zal zij dan in het Jerusalem niet met handen gemaakt, Dien aanschouwen, Dien haar volk weigert te kennen, in weerwil van de minachting en vervolging waaraan het ongeloof 't zoo lang heeft blootgesteld. Doch wij spreken niet tot de doode, maar van hetgeen zij geschreven heeft, en dat doen wij met lof.
De fabel verplaatst ons in de gouden eeuw van isabella en ferdinand, en maakt ons den toenmaligen toestand der Joden in Spanje bekend. ‘Het merkwaardig volk’ - zegt een beroemd Schrijver - ‘hetwelk zijne eigenaardige éénheid onder de duizende afdeelingen, waarin het als verbrokkeld ligt, altijd behouden heeft, genoot in geen ander deel van Europa een dergelijk aanzien als in Spanje. Reeds onder de West-Gothen steeg hun vermogen en invloed zeer hoog. Onder de Arabieren bragt de gemeenschappelijke Oostersche afkomst eene soort van gelijkheid en van gemeenschap in streven te weeg. De Joden, onder deze omstandigheden, verkregen niet blootelijk schatten, maar bekleedden ook de

{==555==} {>>pagina-aanduiding<<}
hoogste Staatswaardigheden, en maakten groote vorderingen in onderscheidene vakken van wetenschap en letterkunde. Hunne scholen te Cordua, Toledo, Barcelona, Granada, waren rijk in kweekelingen, die met de Arabieren wedijverden in het onderhouden van den fakkel der geleerdheid, te midden van de diepe duisternis der middeleeuwen. Hoedanig men ook moge oordeelen van hunne speculative wijsbegeerte, men kan hun met geene billijkheid een aanzienlijk deel praktische en ondervindelijke kennis ontzeggen. Zij waren wakkere reizigers in alle deelen der toen bekende wereld, en ook voor later tijd zijn hunne beschrijvingen van groot nut geweest, terwijl hunne reizen zelve de artsenijkunde vermeerderden met belangrijke voortbrengsels uit het Oosten. De geneeskunst was schier uitsluitend in hunne handen. In wis- en sterrekunde bragten zij het ver. In de beoefening der schoone letteren herleefde bij hen de vroegere heerlijkheid der Hebreeuwsche poëzij. Een soort van gouden leeftijd der latere Joodsche litteratuur was de tiende, elfde, twaalfde en dertiende eeuw in Spanje. Het schijnt alsof de oude Castilianen van dat tijdperk aan de Joden een deel van de hoogachting hebben toegedragen, die hun afgeperst was door de groote beschaving der Arabieren in dat rijk. Wij vinden er voorname Joden aan de hoven der Christenvorsten, hunne geldmiddelen of hunne studiën bestierende of hen bijstaande als geneesheeren. - Hoog was de trap van beschaving en Staatkundigen invloed, dien zij, niettegenstaande de opwelling van tijd tot tijd van volksvooroordeelen, hier bereikten.’
Wij voltooijen dit tafereel met de woorden van onze Schrijfster. ‘In weerwil van den ellendigen toestand des volks gedurende de binnenlandsche oorlogen, was de rijkdom van Spanje niet verminderd. Deze werd beschermd en vermeerderd door eene klasse van menschen, wier lage en verachte staat waarschijnlijk hun middel van behoud was - namelijk de Joden, die gedurende vele eeuwen openlijk en in 't geheim in Spanje gewoond hadden. Verscheidene familiën van dit volk waren door

{==556==} {>>pagina-aanduiding<<}
Kastilië, Leon, Arragon, Navarre, en ook in de Moorsche provinciën verspreid; sommigen bepaalden zich tot de mystieke geleerdheid en diepe studiën der scholen, van waar zij vele grondig geleerde mannen naar andere landen zonden, waar hunne bekwaamheden beter op prijs werden gesteld dan in Spanje; - anderen waren naar 't uiterlijke laag en veracht, maar hadden letterlijk het bestuur der financiële en commerciële belangen des rijks in handen: de toestand van deze was het laagst, want zij werden zelfs gehaat en veracht door degenen, die hen gebruikten, en zij waren blootgesteld aan de beleedigingen van alle standen; - de derde en verreweg de talrijkste klasse van Spaansche Joden waren zij, die, in 't geheim Israëlieten, naar 't uiterlijke zoo volkomen Katholieken waren, dat men ze aantrof in het hof, in het leger, in den raad en zelfs in de kloosters. Dit was reeds jaren, ja eeuwen het geval geweest; en toch was hun vertrouwen jegens elkander zoo onschendbaar, het gevaar rondom hen zoo vreeselijk waar eenig vermoeden ontstond, dat het noodlottig geheim nimmer geopenbaard werd; Staatsambten en eerbewijzingen werden menigmaal geschonken aan menschen, die, zoo men hunne godsdienst en afkomst vermoed had, beschouwd zouden zijn geworden als het uitvaagsel der aarde, en tot pijnbank en dood veroordeeld, omdat zij het waagden te schijnen wat zij niet waren. In den tijd van ons verhaal bestond de noodlottige vijand der geheime Joden uit een later tijdperk, bekend onder den naam van Heilig Geregtshof, nog niet; maar er bestond eene geheime en vreeselijke regtbank, wier magt en uitgestrektheid zelfs aan de vorsten van het land onbekend waren.
Men beweert algemeen, dat de Inquisitie ingesteld is door ferdinand en isabella, omstreeks 1480 of 82; maar een naauwkeurig onderzoek leert, dat zij reeds vele eeuwen vroeger in Arragon bestond en grooten invloed uitoefende. Vertrouwende op de bescherming van den Pauselijken Stoel, stelden de Inquisiteurs geene perken aan hunnen bloeddorst; geheime berigten, gevangenis, pijnbank, nachtelijke moorden, kenmerkten hunne han-
{==557==} {>>pagina-aanduiding<<}
delingen, maar zij gingen hunne magt te buiten. Geheel Spanje, alle kleinere partijzucht ter zijde zettende, stond tegen hen op. Allen die hun aanmoediging of hulp verleenden, werden als landverraders beschouwd; in de uitbarstingen der volkswoede was het leven der Inquisiteurs en hunne familiën in gevaar, maar toen hunne tegenstanders na eenigen tijd dachten, dat zij in onschadelijke nietsbeduidendheid verzonken waren, hielden alle vervolgingen op, en zij maakten zich schuldig aan de onvergefelijke dwaling hen niet geheel en al uitgeroeid te hebben.
Volgens het algemeen gevoelen des volks sliep de gevreesde regtbank, en wel zoo vast dat men haar ontwaken niet vreesde, ja niet mogelijk achtte. Weinig wist men dat hare onderaardsche holen bij bijna alle voorname steden gevestigd, en hare handlangers dikwijls, zelfs in de paleizen der Koningen, werkzaam waren. Menig huisgezin beweende het verlies van een geliefd lid, zonder te gissen hoe - want wie eens deze noodlottige holen betrad, mogt ze nooit weder verlaten. Zoo geheim waren hare maatregelen, dat zelfs het bestaan dezer vreeselijke bespotting van geregtigheid en godsdienst onbekend was; anders zou zij in dien tijd stellig met wortel en tak zijn uitgeroeid. Het bijgeloof had toen nog niet dat overwigt bereikt, hetwelk in latere jaren den roem van Spanje beneveld heeft, en de oorzaak geweest is van het verval en de armoede, waaronder het nog tegenwoordig zucht. De bloedige oorlogen en omwentelingen, die het land beroerden, hebben maar al te vele en te gunstige gelegenheden gegeven tot de uitoefening dezer geheime magt; maar de gedachte aan hare eigene veiligheid belette nog steeds het meer openlijk vertoon harer magt, hoe zeer de eerzucht haar ook daartoe aanspoorde. De krachtige maatregelen van ferdinand en isabella maakten haar nog omzigtiger; en de Vorsten vermoedden weinig, dat zelfs aan hun eigen hof deze noodlottige magt den schepter zwaaide. Het bestaan dezer regtbank vermeerderde natuurlijk het gevaar dat de Israëlieten omringde, die stoutmoedig genoeg

{==558==} {>>pagina-aanduiding<<}
waren om als en met de Katholieken te leven; maar van dit bijzonder gevaar waren zij zelven onbewust, en hunne buitengewone behendigheid in het verbergen van hun geloof (waarvan zij toch alle punten getrouw aanhingen), stelde, behalve in zeer weinige voorbeelden, zelfs deze dienaren der duisternis te leur.’
Met een henijdenswaardig talent heeft de Schrijfster dien toestand van haar volk gemaald, zoo als hij was kort voor dat de fiolen van lijden over hetzelve in Spanje werden uitgestort.
Hoe duurzaam de Israëlieten, zelfs in de hooge raadzaal en aan den voet des troons, zich met een ondoordringbaar masker wisten te dekken, gelijk er nog heden in Spanje aanzienlijke geslachten leven, die Christelijke namen dragen, maar de Joodsche godsdienst belijden, toont zij in ferdinand morales. Hoe de wraak over geleden smaad en verguizing woelt en werkt, schetst zij in julius, die zelfs een handlanger van de nquisitie wordt, om eerder en beter zijn doel te bereiden. Wij vergeven het den zwaar bedreigden, dat zij zich door list zochten staande te houden, waar het hun aan magt daartoe ontbrak; maar wij gelooven niet, dat belijders van des Heeren Naam - althans zulke, die even sterk gehecht zijn aan het Evangelie, als genen aan de wet van mozes - in staat zouden zijn tot eene zoo verregaande laagheid en huichelarij. Maar wij willen van het onvolkomene de zielskracht niet eischen die het volkomene geeft.
Hoogst belangrijk is het waardige, edele karakter van Donna maria in hare liefde, opöffering, standvastigheid en godsdienstige overtuiging. Zij boezemt eerbied in, zoo als zij tegen hare liefde worstelt, omdat zij eene Jodin en het voorwerp dier liefde een Christen is. Wij bewonderen haar, die de verleiding met foltertuig gewapend weêrstaat en overwint, en krijgen haar lief, wanneer zij de gunst van Vorsten, en de neiging van haar hart prijs geeft, voor getrouwheid aan de instellingen van hare Vaderen. Het spreekt van zelf, dat eene Jodin hare helden niet kon opleiden tot de erkentenis

{==559==} {>>pagina-aanduiding<<}
van jezus als den Messias: dan ware zij gevallen, en onder hare bewerking de schilderij mislukt. Maar de gemoedelijke Schrijfster wist niet, dat zij-zelve zoo veel Christelijks in zich had opgenomen, dat hare stervende maria bijna sterft als eene Christin. Haar ingekankerde haat tegen de Inquisitie heeft haar bijkans onregtvaardig gemaakt tegen Don louis garcia, den Groot-Inquisiteur, door hem al wat laag, dierlijks en helsch kan genoemd worden, toe te dichten. Maar schoon en treffend voert zij de onvergetelijke isabella op, die al den lof verdient, welken zij om haren naam als eene zachte glorie doet stralen. Eene vrouw slechts kon die Vorstin aldus teekenen. Hare hand heeft haar met verschoonende goedwilligheid de zoogenaamde nieuwe Inquisitie doen invoeren. En inderdaad isabella wilde die niet. Haar hart was doorgloeid van liefde tot christus en Diens belijdenis; zij betreurde de verblinding der Joden, maar het schavot was voor haar niet een lievelings-idé; de moord van Israël geen auto da fé (daad des geloofs). Zij week voor den invloed van den zedelijk alvermogenden torquemada en de omstandigheden. Bij het licht van onzen tijd zou zij voorzeker haar eigen werk veroordeelen. Waar is het wat grace aquilar van de vrome Vorstin getuigt: ‘Isabella had in zich al de eigenschappen eener martelares; eenmaal overtuigd dat het een godsdienstige pligt was, zou zij hare meest geliefkoosde wenschen geweld aangedaan, hare vurigste begeerten opgeofferd, hare ijverigste plannen verzaakt hebben - niet zonder een gevoel van smart, maar overeenkomstig het verkeerd begrepen gevoelen harer godsdienst, dat hoe grooter persoonlijk lijden men ondergaat, hoe verdienstelijker de daad is. Had zij geleefd in een tijdperk, dat het Katholiek
geloof vervolgd werd en niet zoo als nu de vervolger was, dan zou deze geest haar vrijwillig als martelares naar den brandstapel hebben kunnen voeren; nu voerde haar die geest tot de Inquisitie en de verdrijving der Joden - daden van zulke vreeselijke gevolgen, dat men de beweegreden van haar vrouwelijk hart daarbij vergeet, en zij zelve veroordeeld

{==560==} {>>pagina-aanduiding<<}
wordt. Wij moeten de kwalijk begrepen leer betreuren, die zulk eenen invloed kon uitoefenen; wij moeten het betreuren, dat de mensch de dienst van eenen God van liefde zoo kon vervalschen, dat hij door zulke daden Gods welgevallen meende te verdienen; maar vóór wij oordeelen, moeten wij stilstaan en vragen: of wij-zelven den invloed van zulk onderwijs niet zouden hebben ondervonden?’
Gunstiger of verschoonender dan hier geschiedt, kan niet geoordeeld worden. Zoo handelt de waarheid, die de liefde niet buiten sluit. Men kan het zien, dat de Schrijfster in de school des Christendoms lessen heeft opgedaan. - Maar genoeg. Wij nemen afscheid van dit, met Oosterschen gloed geschreven werk, dat wel door ieder met toenemende belangstelling gelezen en niet zonder gevoel uit de hand gelegd zal worden.




De Boete van Keizer Hendrik IV voor den Paus Gregorius VII te Canossa. Naar Lambertus van Aschaffenburg. Uit het Hoogduitsch door Leonard. Te Utrecht, bij C. van der Post, Jr. 1852. In kl. 8vo. 114 bl. f :-90.

Ref. begrijpt niet waarom dit werkje is vertaald geworden. De strijd tusschen den genoemden Keizer en den beruchten Paus is toch den geschiedkundige genoeg bekend, en heeft voor den niet geschiedkundigen Nederlander weinig belangrijks; of het oogmerk moest zijn om hem ook in dezen twist te doen zien, hoe ver Rome 't in de middeleeuwen gebragt had in zijne aanmatiging tegenover de Vorsten, en hoe gevaarlijk 't zij daartegen niet bestendig te waken.
Maar in dit boekje, dat naar de kronijk van eenen monnik gevolgd is, komt hendrik IV voor als een allerslechtst Vorst. Zoo leest men op bladz. 20: ‘De Koning bleef - - dezelfde die hij altijd geweest was; bij had niets verloren of nagelaten van zijne ligtzinnigheid, van zijne wreedheid, of van zijne innige en vertrouwelijke

{==561==} {>>pagina-aanduiding<<}
verbindtenis met de laagste verworpelingen. De uitstekende overwinning, die hij op de Saksers bevochten had, had alleenlijk daartoe gediend, om hun eigen bloed en dat van alle andere Vorsten in zijne magt en geweld over te leveren, en om hun thans, als een razende, in straffelooze ongebondenheid, naar den ondergang van alle welgezinden en naar het volbrengen van elke euveldaad, die hij zich had voorgenomen, te doen streven. Niet de geringste hoop, niet de minste bescherming tegen zijne woede, bleef hun voortaan meer overig.’
Het was echter niet dáárom dat gregorius VII den banbliksem tegen hem slingerde. Dit geschiedde, omdat hendrik zich niet wilde onderwerpen aan 's Pausen besluiten, die, door het ontnemen van de inhuldiging der Bisschoppen met ring en staf, en van het regt van intrekking der leenen en hooge overheid, door de weldadigheid der Koningen aan de prelaten gegeven, de Keizerlijke kroon van allen invloed op de benoemig van dezen, en van een derde gedeelte van 's Rijks grondgebied beroofden; - ook omdat hendrik zich verontwaardigd toonde, dat gregorius zich tot opperheer over de Vorsten verhief, en hem, den Keizer, tot verantwoording riep. Daarom was 't dat hij, de Paus, uit naam van den Almagtigen God, verbood aan hendrik, zoon van Keizer hendrik, die door een gadeloozen hoogmoed (dát was de beschuldiging) tegen de Kerk was opgestaan, het Duitsche en Italiaansche Koningrijk te regeren, en - vermits hij geweigerd had te gehoorzamen - hem met vervloekingen overlaadde.
Van den Paus, daarentegen, dien de zwaarste misdaden, onder anderen door de Nederlandsche Bisschoppen, werden ten laste gelegd; die de Kerkvoogden in den ban deed, niet omdat zij zedeloos leefden of van de Kerkleer afweken, maar dewijl zij, overeenkomstig hunnen eed, als des Keizers leenmannen, hem getrouw waren, vindt men hier (bladz. 96) deze lofspraak: ‘De H. Vader stond hem (Keizer hendrik) zijn verzoek (om in de gelegenheid gesteld te worden van zich te regtvaardigen) zonder vele omstandigheden toe, en nadat de heilige plegtigheid

{==562==} {>>pagina-aanduiding<<}
(eene mis) was afgeloopen, noodigde hij den Koning om met hem te gaan ontbijten. Nadat hij hem op de vriendelijkste en gulste wijze onthaald, en hem van alle verpligtingen, die hij op zich had genomen, zorgvuldig onderrigt had, liet hij hem terugkeeren tot de zijnen, die gedurende deze gansche gebeurtenis op zekeren afstand buiten het slot Canossa hadden moeten wachten. En zoo verre ging de goedheid van gregorius, dat hij zelfs den Bisschop eppo van Zeitz een geheel eind wegs vooruit zond, met den last om al degenen, die met den uit de gemeenschap der Kerk gesloten Koning, voor zijne vrijspraak van den banvloek, gemeenschap hadden gehouden, zonder zich om de gestelde bepalingen der Kerk te bekommeren, evenzeer in 's Pausen plaats van den Kerkelijken ban te ontslaan. Dit deed hij uit vriendelijke voorzorg, opdat hendrik niet na zijne wederopneming in de Kerkelijke gemeenschap, door toevalligen of noodzakelijken omgang met hen, eene nieuwe schuld zich op den hals zoude halen.’
Zou men niet zeggen dat die hildebrand het goedigste mensch ter wereld is geweest?
De Vertaler tracht dit aan 't eind wel wat te wijzigen, maar dat hij, die, in zijn Voorberigt, de partij des Keizers trekt, dit geschrift de vertaling heeft waardig gekeurd, is ons volstrekt onbegrijpelijk.
Voor hem die de geschiedenis kent is uit dit boekje niet veel te leeren, en voor hem die ze niet kent, zoo mogelijk, nog minder.

Humoristische Schetsen en Portretten door een Clair-voyant. Te Amsterdam, bij J.M.E. Meijer. 1851. In gr. 8vo. VI en 239 bl. f 2-50.

Naast het schrijven in humoristischen stijl is het beoordeelen van dat geschrevene wel een der moeijelijkste gedeelten van den letterarbeid.
De Schrijver van dit werk verklaart te zijn een helderziende kruidenier (niet een gemagnetiseerde); hij heeft verder de pretentie van hersenen te hebben, even als

{==563==} {>>pagina-aanduiding<<}
een Minister; van wien het niet altoos kan gezegd worden, dat hij helder ziet.
Vermits de wijsheid door onzen kruidenier is opgedaan achter de toonbank, zou men vermoeden, dat bij den lezer verhaalt, wat hij daar ziet, opmerkt en naspoort; maar behalve in de Voorrede, worden wij niet weder naar de toonbank geleid, en wij vatten dáárom den zamenhang niet tusschen die toonbank en 's mans helderziende eigenschappen. Onze kruidenier is geen vriend van Recensenten, en hij spaart ze in zijnen humor niet. Arme Recensenten! het is wel der moeite waard, zoo gehavend te worden, om uwe homoïopathische belooning, en 't genot van rijp en groen te moeten lezen en soms nog herlezen! - Waarlijk, brave kruidenier! gij hadt ze gerust van uwen humor kunnen uitsluiten, even als de satura coronalis en het ziekmaken van zieken, dat weinig helderziendheid in de geneeskundige wetenschap en logica aanduidt. Mogt het eens gebeuren, dat onze kruidenier een Professor ware, als in het geval waarvan hij spreekt, dan zou in die ontdekking voor de Regering een motief kunnen liggen om hem maar te pensioneren. Niet dat Ref. deze schetsen en portretten zoo slecht vindt; integendeel, ze zijn voor een kruidenier zeer verdienstelijk, maar voor een Professor zouden ze wat al te mager zijn.
Het werk bevat vele, waarlijk geestige en naïve opmerkingen; maar ook vele anderen, die naar den kruidenierswinkel rieken. Men hoore: ‘Wat is een historisch regt? Eene hersenschim, waarmede men domkoppen bij den neus leidt.’ - ‘Vóór eene eeuw bestierf het roer van den Staat meestal in de hand des grijsaards, die het als man had opgevat; thans verliezen de Ministers hunne portefeuilles, alvorens zij den tijd hebben te onderzoeken wat er in is.’ - ‘Hij overweegt en overweegt...en kiest eindelijk den naam van boudewij; want meer dan iets anders lokt hem het Charlatanisme, dat aan dien naam ten eeuwigen dage bij ons zal verbonden blijven.’ - De mortuis nil, nisi bene. De humor moet welvoegelijk en edelmoedig blijven, en daarom is dit laatste gezegde kruidenierachtig. Boudewijn kende

{==564==} {>>pagina-aanduiding<<}
zijn tijd en zijn publiek, en hij maakte gebruik van die kennis; ziedaar alles.
Ref. gelooft overigens, dat het werk, immers voor 't grootste gedeelte, met genoegen zal gelezen worden, en vindt het laatste stuk een der aangenaamsten. Hij wenscht schetsen en portretten goeden aftrek en den Schrijver lust om voort te gaan.
Druk en papier zijn goed, het titelvignet behoort tot de besten; zoodat het werk van den helderzienden kruidenier ook in dát opzigt lofwaardig is.

l.h.v.

Natuurlijke historie van schadelijke Insecten. Eerste Stukje. Met eene plaat. Te Amsterdam, bij J.C. Sepp en Zoon. 1851. In gr. 8vo. 8 bl. f :-50.

De schadelijke of vergiftige Noord-Nederlandsche gewassen vonden vóór eenige jaren in den Heer miquel eenen beschrijver. De Heer jan sepp heeft zich opgewekt gevoeld om eene zoodanige beschrijving van schadelijke insecten (zeker slechts schadelijke insecten, die in ons land voorkomen) te leveren, en zulks ten gevolge der mislukte poging van de Geldersche Maatschappij van Landbouw bij de Nederlandsche Entomologische Vereeniging te Amsterdam gedaan.
Naar het oordeel van Ref. ware het, om het publiek opmerkzamer te maken op de strekking van dit werk, beter geweest, den titel eenigzins uitvoeriger te stellen.
De wijze van uitgaaf is doelmatig; daar de aanschaffing er gemakkelijk door is gemaakt, en men een werk als dit ligter bij eenige bladzijden dan in zijn geheel leest. De behandeling stemt met het doel overeen, want het doel is: die insecten gemakkelijk te doen kennen, en hunnen schadelijken invloed aan te wijzen, met de middelen om hen te vernietigen. Al vond dus Ref. den titel wat kort, het werk-zelf verdient, naar zijn bescheiden oordeel, allen lof en daarmede aanbeveling. Hij hoopt, dat een zoo nuttige arbeid tot het einde volbragt kunne worden, en ziet de vervolgen met belangstelling te gemoet. Alleen dáárom is hij ook van zijne gewoonte afgeweken om iets meer dan eene bloote aankondiging te geven van een werk, waarvan nog slechts het begin is ingezonden.

l.h.v.


{==565==} {>>pagina-aanduiding<<}

Boekbeschouwing.




Proeve van onderzoek naar de Goddelijke Natuur van onzen Heer Jezus Christus, en naar het groot belang, dat wij als Christenen hebben bij de erkentenis (l. erkenning) daarvan, ook in onzen tijd. Door Dk. Doedes, Predikant te Ingen. In twee Stukken. Te Utrecht, bij J.H. Siddré. 1850, 1851. In gr. 8vo. VIII en 316 bl. f 3-20.

De Heer doedes, ofschoon een man van hooggeklommen leeftijd, heeft zich opgewekt gevoeld, om het leerstuk van de Goddelijke Natuur des Heeren jezus christus uitvoerig te behandelen voor het publiek. Hij heeft daardoor het bewijs geleverd, dat het hem evenmin aan lust tot den arbeid als aan ijver voor de goede zaak des Christendoms ontbreekt. En dat hij vrijmoedig uitkomt voor zijne veeljarige, hem heilige overtuiging, en haar tegen andersdenkenden zoekt te verdedigen met al de wapenen die hem ter dienste staan, wie zal het wraken? Als hij bovendien den eerlijken strijd zonder bitterheid, doorgaans in den geest der verdraagzaamheid en der liefde voert, en herhaaldelijk verzekert, dat hij van het onzalig twisten onzer dagen van heeler harte afkeerig is, dan krijgen wij den welmeenenden man, onder het lezen van zijn geschrift, allengs meer lief en zouden hem, ook bij verschil van gevoelen, moeijelijk hard kunnen vallen. Dit neemt echter niet weg, dat wij ons minder gunstig oordeel over den inhoud van zijn boek niet verzwijgen mogen, nu het ons gevraagd wordt. Het komt ons namelijk voor, dat hij zich zijne zware taak in menig opzigt al te gemakkelijk heeft laten vallen, en dat zijn betoog, hoe uitvoerig ook, de vereischte overtuigende kracht voor onze dagen niet bezit. Eene korte opgave van den gang zijns onderzoeks zal ons den weg banen, om dit ons oordeel met eenige proeven te staven.
Eene Inleiding gaat vooraf, waarin gezegd wordt, wat

{==566==} {>>pagina-aanduiding<<}
wij te verstaan hebben door de Goddelijke Natuur van christus. Zij wordt omschreven als ‘eene wezenlijke gesteldheid, die Hij door zich zelven bezit van eeuwigheid, waar Hij één is met God Zijnen Vader, in het bezit van Zijne volmaaktheden, niet alleen van de zedelijke, maar ook van de uitsluitende of natuurlijke eigenschappen der Godheid, die aan geen schepselennatuur, welke gebonden is aan ruimte en tijd, kunnen toegekend worden, en waarin Hij aan God gelijk is.’
Naar deze Goddelijke Natuur des Heeren onderzoek doende, beantwoordt hij in het Eerste Hoofdstuk de volgende vragen: Komen in de schriften des N.V. zoodanige termen voor, welke ons verpligten, om aan den Heer jezus eene andere, eene hoogere Natuur dan Zijne menschelijke toe te schrijven? Antw. Hij wordt God genoemd, joh. i: 1, xx: 28, Rom. ix: 5, 1 Tim. iii: 16, ook Zoon van God, eeniggeboren, eigen Zoon van God, en draagt nog andere Goddelijke namen. Zou jezus zich zelven die hoogere Natuur bewust geweest zijn? En wat kunnen wij daarvan opmaken uit Zijne eigene woorden en handelingen? Antw. Buiten tegenspraak heeft Hij van Zijne jeugd af daarvan eene onbedriegelijke bewustheid bezeten, zoo als blijkt uit Zijne woorden, joh. x: 50, viii: 58, xvii: 5, matth. xi: 27 enz., en uit Zijne wonderwerken en Zijne voorzeggingen. Zijn er nogtans niet vele gezegden en handelingen van onzen Heer bekend, die ons tot andere gedachten daaromtrent moeten leiden? Antw. Er zijn, die nog al moeijelijkheid baren, als de benamingen van Vadcr en Zoon, joh. vi: 57, v: 19, 50, xii: 49, 50, matth. xx: 25, joh. x: 29, 30, matth. xix: 16, xxiv: 56, joh. xvii: 5 enz., maar deze kunnen en moeten zóó verklaard worden, dat zij in overeenstemming zijn met de Goddelijke Natuur des Heeren. Heeft de Vader van onzen Heer
jezus ook zulke getuigenissen van Zijnen Zoon gegeven, waaruit wij met eenigen grond besluiten kunnen, dat jezus eene gelijke Natuur als Zijn Vader bezit? Antw. Die getuigenissen zijn van drieërlei soort en bestaan in woordelijke verklaringen van den hemel, dat jezus Zijn geliefde Zoon is; in de groote daden Gods, die door jezus christus

{==567==} {>>pagina-aanduiding<<}
zijn verrigt; en in Zijne opwekking uit den doode. Wat hebben aangaande 's Heilands Goddelijke Natuur getuigd johannes de Dooper, de Apostelen en Evangelisten, de eerste Christenen en de oudste, meest beroemde Kerkvaders? En wat kunnen wij deswege opmaken uit hunne gedragingen jegens onzen Heer? Antw. Johannes de Dooper joh. i: 34, xv: 27, johannes de Apostel joh. i: 1-5, ii: 25, petrus joh. vi: 67-69, xxi: 17, paulus Phil. ii: 6, Kol. i: 15-17, vergel. Hebr. i, de Apostelen luk. xxiv: 52, Hand. i: 24, stephanus Hand. vii: 59, 60, de eerste Christenen Hand. ix: 14, xxii: 16, 1 Kor. i: 2 en onder de Kerkvaders clemens romanus, igatius, justinus de Martelaar, irenaeus, origenes, laetantius, augustinus, terwijl bij de scheuring der Kerk in Oostersche en Westersche dit geloofspunt behouden gebleven is en ook de Hervormers het bewaard en gehandhaafd hebben. Vinden wij evenwel in de redevoeringen en geschriften- der Apostelen en Evangelisten niet onderscheidene uitdrukkingen, welke in strijd zijn met het begrip van eene hoogere Goddelijke Natuur, die wij aan jezus toekennen? Antw. Geene andere dan Openb. iii: 14, Hand. ii: 22, iii: 13,
iv: 27, xvii: 21, Kol. i: 15, 1 Kor. iii: 25, xi: 3, viii: 6, 1 Tim. ii: 5, 1 Kor. xv: 24, 28, maar ook de bezwaren, die deze plaatsen opleveren, worden zoo veel mogelijk uit den weg geruimd, en de slotsom is, ‘dat wij’ - zegt de Schrijver - ‘in het geloof aan jezus' Goddelijke Natuur op nieuw versterkt en bevestigd zijn en daarin niets gevonden hebben, dat strijdig is met de menschkunde of met den geest des Christendoms.’
In het Tweede Hoofdstuk wordt nu het hoog belang van de erkentenis (l. erkenning) der Goddelijke Natuur van onzen Heer aangewezen, en wel in dezer voege: ‘Die erkentenis behoort tot het eigendommelijke karakter van de Christelijke godsdienst’ - in onderscheiding van de Heidensche, Joodsche en Mohammedaansche - ‘en staat tegenover de al meer en meer doordringende wereld- en menscheuvergoding. Eene der hoofdwaarheden van het Christendom’ - namelijk de verzoening des zondaars met God door jezus christus - ‘ontvangt door die er-
{==568==} {>>pagina-aanduiding<<}
kentenis eene bijzondere kracht en waarde, hetgeen in onzen tijd wel behartigd mag worden, nu er zoo vele bedenkingen tegen die leer in het midden worden gebragt. Die erkentenis staat in het naauwste verband met het geloof aan jezus' Koninklijke en regterlijke waardigheid, waardoor deze in het helderste licht geplaatst wordt en de belangstelling in haar van een heilrijk gevolg kan zijn voor velen van onze tijdgenooten. Zij wordt volstrekt gevorderd van wege onze toewijding aan den Heere jezus christus, waartoe wij door de instelling des H. doops verpligt zijn. Door haar worden wij veel meer gebragt en versterkt in dat eenige, waarachtige, Christelijke geloof, hetwelk ons zalig maakt. Zij heeft eindelijk eenen zeer krachtigen invloed op 's menschen vernieuwing en heiliging, en alzoo op het geheele innerlijke Christelijke leven.’
‘En hiermede’ - zoo eindigt de Schrijver - ‘achten wij de taak volbragt te hebben, die uit eigene beweging door ons is opgenomen.’ De vraag is, of hij met eenig regt zóó spreken kan; en juist dit is het, wat wij betwijfelen op de volgende gronden:
1o. De weg, die hier is ingeslagen, kon bij geene mogelijkheid tot bevredigende resultaten leiden. In plaats van, zoo als men in eene Proeve van onderzoek verwachten zou, de leer der Schrift op dit punt onbevooroordeeld te onderzoeken en daaruit af te leiden, wat wij aangaande de Goddelijke Natuur des Heeren te gelooven hebben, is hier eene willekeurige bepaling daarvan op den voorgrond geplaatst, en moet nu al het overige strekken tot bewijs van het vóóraf geformuleerde leerstuk. Maar juist op dien weg loopt men gevaar, om alles naar eigene meening te plooijen en haar ten rigtsnoer te stellen bij het onderzoek der Schrift. Aan dat gevaar is de Schrijver niet ontkomen; en in plaats van eene proeve van onderzoek, heeft hij eene proeve van bewijsvoering voor de Goddelijke Natuur van onzen Heer, naar zijne bijzondere opvatting, geleverd, waarmede niemand vrede hebben kan, dan die zich vóóraf op zijn standpunt plaatst.

{==569==} {>>pagina-aanduiding<<}

2o. De beschrijving van de Goddelijke Natuur des Heeren, die hier gegeven is, mag minstens zonderling heeten. Haar te noemen eene wezenlijke gesteldheid, die Hij door zich-zelven bezit van eeuwigheid, is bijkans onzin. Er is hier bovendien, lijnregt in strijd met de Schrift, die al wat de Zoon is en bezit, van den Vader affeidt, beweerd, dat Hij Zijne Goddelijke Natuur door zich-zelven bezitten zou. Er is verder geen scherp onderscheid gemaakt tusschen den Zoon vóór en na zijne menschwording. En uit de wijze, waarop geheel deze beschrijving, boven medegedeeld, verklaard en ontwikkeld wordt, blijkt eindelijk ten overvloede, dat het dogmatisch begrip, dat op den voorgrond staat, gebrekkig opgevat, veel te vragen en te wenschen overlaat. Waarom niet eenvoudig gesproken van de eeuwige Godheid des Heeren?
3o. De bewijsvoering is, uit een uitlegkundig oogpunt beschouwd, niet minder gebrekkig. Bij joh. i: 1 wordt geene enkele poging aangewend, om de afwezigheid van het art. bij θεὸς voldoende te verklaren. Bij Rom. ix: 5 worden de afwijkende verklaringen te naauwer nood vermeld en in geenen deele wederlegd. Bij 1 Tim. iii: 16 moet men op het woord van den Schrijver gelooven, dat de aangenomene lezing de ware is. En op al deze plaatsen is het hem genoeg, den naam God aangaande christus gebruikt te vinden, om daaruit reeds te besluiten tot Zijne Goddelijke Natuur. Zoo wordt ook de vraag niet beantwoord, of de benaming: Zoon van God, indien zij gelijkheid aan den Vader te kennen geeft, niet tevens het begrip van afhankelijkheid van Hem in zich sluit. De bewering, dat de Heer van Zijne jeugd af, derhalve reeds in zijne eerste kindschheid en op den moederschoot, eene onbedriegelijke bewustheid gehad heeft van Zijne geheele persoonlijkheid, is van dien aard, dat zij zonder nadenken moet zijn neêrgeschreven. Ik en de Vader zijn één, joh. x: 30, wordt zonder eenige bedenking verklaard van dezelfde magt en gezindheid, die de Zoon, even als de Vader, bezit. Als er van joh. v: 26 gezegd wordt, dat daaruit nimmer met grond kan worden afgeleid, dat jezus Zijn Goddelijk leven zou ontleend heb-
{==570==} {>>pagina-aanduiding<<}
ben van God, den Vader, dan kan men te naauwer nood zijne oogen gelooven, te minder daar er wordt bijgevoegd: want dit Goddelijk leven is voor geene mededeeling vatbaar. Voorts wordt de verouderde onderscheiding,
dat de Heer nu eens spreekt als Zoon van God, dan eens als mensch, dan weder als Messias, te hulp geroepen, zoo dikwijls eene zwarigheid, die zich opdoet, moet uit den weg geruimd worden. Soms is de zwarigheid, b.v. in joh. xvii: 3, niet eenmaal, zoo 't schijnt, regt gevoeld. En over het algemeen - want waartoe meer aangestipt? - ontbreekt het in de bewijsvoering aan die overtuigende kracht, die de ware uitlegkunde schenken kan. Meestal geeft de Schrijver enkel die verklaring op, die met zijne overtuiging overeenstemt, zonder de gronden op te geven, waarop zij rust, en die, welke daar tegenover staat, te ontzenuwen. In plaats daarvan treden of stellige verzekeringen op of aanhalingen uit andere Schrijvers. Is het wonder, dat de resultaten weinig bevredigen?
4o. Wat eindelijk het Tweede Hoofdstuk betreft, wij kunnen ons begrijpen, dat de Schrijver op het standpunt, door hem ingenomen, zóó schrijven kon, maar moeten tevens verklaren, dat uit zijne redeneringen geenszins gebleken is, dat zijne opvatting van 's Heeren Goddelijke Natuur de éénig ware en mogelijke is. Bevreemdend is het, dat er hier geen onderscheid gemaakt wordt tusschen de verzoening des zondaars met God, waar van gesproken, en de verzoening onzer zonden door jezus christus, die in den grond bedoeld wordt. Dit onderscheid toch is niet denkbeeldig, maar waarachtig, en door alle Exegeten toegestemd. Tot regt verstand der waarheid, die in christus is, mag het volstrekt omnisbaar heeten. Wij begrijpen niet, hoe iemand, die toont dat onderscheid niet eenmaal te kennen, zóó uit de hoogte spreken kan, als bl. 217 geschiedt. Ook de opvatting van geloof en de bewijsvoering, dat Hij, die, naast God, ook van ons vertrouwen eischt, als God moet zijn, dezelfde wetenschap, wijsheid, almagl, liefde en trouw, deaelfde onveranderlijkheid en onparligheid als God beziffen moet,

{==571==} {>>pagina-aanduiding<<}
laat veel te wenschen over. De betrekking van christus den Heer als Middelaar, als Zoon van God, door Wien wij tot den Vader gaan, wordt daarbij geheel voorbijgezien.
Maar genoeg reeds. Wij zouden anders nog spreken moeten van de woordenrijkheid, de loquaciteit des Schrijvers, die vooral in het tweede Hoofdstuk hinderlijk is, en van meer andere gebreken des ouderdoms, eigen aan zijnen stijl. Liefst echter eindigen wij met de betuiging van onze hoogachting voor den man van jaren, wien het blijkbaar ernst is met de zaak van zijnen Heer, en van ons leedwezen, dat wij, ofschoon van hem in beginselen minder verschillende, dan hij misschien vermoedt, niet gunstiger oordeelen konden over zijnen arbeid. Ut desunt vires, tamen est laudanda voluntas.




Een woord over Evangelische opbouwing der Kerke, aan al mijne Protestantsche, bijzonder Hervormde, mede-Christenen; of beantwoording der vraag: Waarvan moeten wij in de Hervormde Kerk uitgaan? van de Kerkelijke leer, bijzonder die van Gods Souvereiniteit? of van de Christelijke prediking, vooral van Gods genade? Door L.G. Pareau, Hoogleeraar in de Godgeleerdheid aan de Groningsche Hoogeschool. Ter overweging aanbevolen ook aan de lezers van: De leer der Hervormde Kerk, door den Leidschen Hoogleeraar J.H. Scholten. Te Groningen, bij J. Oomkens, J.zoon. 1851. In gr. 8vo. 150 bl. f 1-30.

Deze Verhandeling, in het Tijdschrift: Waarheid in Liefde geplaatst, is ook afzonderlijk uitgegeven, en verdient zulks, daar zij hoogst gewigtige aanmerkingen en wenken bevat ten aanzien van eene zaak, die tegenwoordig in de Nederlandsche Hervormde Kerk zeer wordt besproken: of men regt hebbe, de Kerkleer op den voorgrond te stellen en van deze uit te gaan, al dan niet. Zoo ja, dan hebben zij ongelijk, die, een scherp onderscheid makende tusschen Evangelie en Kerkleer, slechts

{==572==} {>>pagina-aanduiding<<}
van het eerste willen hooren; en zij vooral hebben dan ongelijk, die beweren, dat, zoo de Christelijke Godsdienst al een leerstelsel heeft, zij in het geheel niet in een leerstelsel bestaal, maar in haar wezen geheel iets anders is; gelijk nog dezer dagen even krachtig als overtuigend werd aangetoond door eenen scherpzinnigen, maar (ach, kon dat van alle Schrijvers in deze zaak worden gezegd!) volstrekt niet scherpen Schrijver, die zich onder den naam van irenaeus alethophilus verhergt. (⋆) Indien daarentegen de prediking van Gods genade in christus op den voorgrond behoort te staan, dan zien zij verkeerd, die voor eene Kerkleer ijveren en de doode letter verheffen ten koste van den levenden en levendmakenden Geest. Het vraagstuk is hoogst belangrijk, omdat het eene sterke spanning in den boezem onzer Hervormde Kerk levendig houdt, die niet overal en bij allen binnen de perken der gematigdheid blijft; eischen doet hooren, die niet altijd met bezadigdheid worden voorgedragen; en de zucht voor opvatting der waarheid hier en daar de vorderingen des vredes en der liefde doet miskennen. Het is dus een hoogst gewigtig onderwerp, dat de Hoogleeraar pareau in deze Verhandeling ter sprake brengt; het is nog tijdig, ofschoon dit stuk reeds ten vorigen jare het licht hebbe gezien.
De Schrijver begint met de opmerking, dat zich sedert geruimen tijd in vele Protestantsche of Evangelische Kerkgenootschappen en met name in het Nederlandsche Hervormde, eene neiging openbaart tot het herstellen en weder in eere brengen van het Kerkelijk leerstelsel; en dat niet bij zich noemende orthodoxen, maar ook hij echt vrijzinnige Godgeleerden. Onder dezen heeft pareau dan ook bepaald het oog op het bekende, ook in zijne schatting veelzijdig voortreffelijke werk van Prof. scholten: de leer der Hervormde Kerk, enz., gelijk de opgegeven titel van de Verhandeling aanduidt. Pareau beroept zich eenigermate op het hoogst moeijelijke der bepaling, wat eigenlijk de ‘leer der Hervormde Kerk’ is, omdat daarin zoo wel in verschillende landen, als in onderscheidene

{==573==} {>>pagina-aanduiding<<}
tijden, ja, zelfs ten zelfden tijde in Nederland, ook wat hoofddenkbeelden en grondbegrippen aangaat, zeer groote verscheidenheid en hoogst belangrijke wijzigingen hebben plaats gehad; doch dit wordt slechts als in het voorbijgaan aangeroerd, hoewel het onzes inziens een hoogst klemmend bewijs uitmaakt tegen de vorderingen van diegenen, in wier oog alleen datgene echt regtzinnige Hervormde Kerleer is, hetwelk zij er voor verkiezen uit te geven, waarom dan ook reeds in de bekende Amsterdamsche Vergadering van 18 Augustus 1848 door een der hoofden van de zich orthodox noemende rigting, met ronde woorden de onmogelijkheid werd geproclameerd van het bepalen wat eigenlijk Hervormde Kerkleer zij. De Hoogleeraar pareau wil daarentegen het denkbeeld eener geconstituëerde Kerkleer laten gelden, als bestond die; maar dringt in deze Verhandeling zijn gevoelen aan, dat het uitgaan van de Kerkleer ter ontwikkeling en volmaking, en ter vereeniging der Gemeente, zeer nadeelig is, dewijl het deels het inzigt in de geheele Christelijke waarheid belemmert; deels leidt tot verduistering van deze of die zijde der waarheid; deels de Kerk tot eene school van wetenschappelijke begrippen en twisten verlaagt, terwijl het de Goddelijke kracht van het Evangelie ter zijde schuift, waardoor alleen de ware ontwikkeling, volmaking, uitbreiding en eenigheid der Kerk van christus kan worden bevorderd.
Ten slotte wordt herinnerd, dat de Nederlandsche Hervormde Kerk dien weg reeds vroeg heeft bewandeld, blijkens hare oudste formulier-schriften (⋆); en die Kerk zal er het best bij varen, indien zij meer en meer komt tot volkomene bewustheid van haar eigenlijk wezen en karakter, als niet gelegen in hare kenmerkende en onderscheidende leer, maar in den geest, die haar kenmerkt als eene Christelijke, en die haar van allen, welke menschelijke leeringen volgen willen, onderscheidt als Hervormd Christelijke of Evangelische Kerk; en indien

{==574==} {>>pagina-aanduiding<<}
zij tevens met volle kracht den door haar ingeslagen Evangelischen weg bewandelt.
Deze Verhandeling is een voortreffelijk woord te midden van de hevige Kerktwisten onzer dagen. Het is een overtuigend woord, - namelijk voor degenen die zich willen laten overtuigen; maar waar uilen niet willen zien, kan men ook gerust de moeite sparen van hun eenen bril te geven.




Nagelatene Leerredenen van A. Stramrood, in leven laatst Predikant te Sliedrecht. Te Deventer, bij J.P. Brinkgreve. 1851. In gr. 8vo. 198 bl. f 1-80.

De Opsteller dezer leerredenen, na dertien jaren dienst in de Gemeente te Sloten naar die te Sliedrescht geroepen, mogt in deze slechts weinige weken arbeiden, toen de dood hem in den bloei zijns levens ontrukte aan de Kerk, aan zijne Gemeente, aan eene bedroefde weduwe met zes onverzorgde kinderen. Aan de laatste op kiesche wijze eenig geldelijk voordeel te verschaffen, en tevens te voldoen aan de begeerte van velen, die iets uit den nagelaten kanselarbeid van eenen betreurden leeraar en vriend wenschen te bezitten, was het dubbel oogmerk dezer uitgave. Eene zeer aanzienlijke lijst van inteekenaren doet zien, dat althans het stoffelijke doel, ten gevolge der algemeene belangstelling, naar wensch is bereikt; en voor het overige zullen de vrienden van den ontslapene ongetwijfeld den bezorger der uitgave danken, die wèl schijnt gekozen te hebben, althans eenen in vele opzigten voortreffelijken bundel heeft geleverd. Het is zoo: men zal hier dat schitterende en verrassende van plan en ontwikkeling en stijl niet aantreffen, waardoor, naar het schijnt, leerredenen slechts lof kunnen verwerven. Maar of deze nu daarom zoo veel beter aan het doel der Evangelieprediking beantwoorden en zoo veel nuttiger zijn voor de Gemeente, onder welke zich, althans in de Nederlandsche Hervormde Kerk, toch altijd vele, zeer vele eenvoudige toehoorders

{==575==} {>>pagina-aanduiding<<}
bevinden, - wij nemen, ook op grond eener bijna vijfen-twintig-jarige ondervinding, de vrijheid, dat zeer te betwijfelen, en zien voor de leering en stichting in de Gemeente des Heeren weinig heil, in het overdrijven der eischen op het gebied der kanselwelsprekendheid. Niet dat de Steller dezer aankondiging met minachting nederziet op de meesterstukken, die ons Vaderland in onzen leeftijd heeft opgeleverd en nog oplevert; integendeel - hij schat ze hoog, zeer hoog, maar hij vreest voor het misbruik, dat zoo ligt gemaakt wordt van het aanlokkelijke om naam als prediker te verwerven, door het najagen en navolgen, en voor het misbruik, dat de Gemeentezelve maakt van modellen, wanneer zij er te eenzijdig andere waardige Evangeliedienaars naar beoordeelt.
Van deze zijde vinden wij het in onze dagen wel eens goed, dat leerredenen als de voor ons liggende worden uitgegeven. Dezulken zijn de ware proeven, hoe tegenwoordig in de Vaderlandsche Kerk wordt gepredikt. Zij zijn niet opgesteld met de gedachte aan de drukpers, en hebben er dus niet op kunnen aangelegd worden om opgang te maken; van lofbejag kan haar vervaardiger in geenen deele worden verdacht, want waarschijnlijk is er geen regel in geschreven met het denkbeeld aan uitgave; en zij zijn, om met van koetsveld te spreken, niet opgesteld zonder voorstelling van kansel of gemeente, maar ingerigt naar en geschreven met het oog op de behoefte van eene eenvoudige landgemeente. En wij durven er - zelve vele jaren voor eene zoodanige gepredikt hebbende - bijvoegen, dat de overledene ons blijkt een hoogst voortreffelijk Evangelieprediker geweest te zijn. Zijn de onderwerpen gepast, aandachtwekkend, leerzaam, - de aanleg der stukken is eenvoudig, maar niet arm; geleidelijk en niet stijf; warm en dat zonder exclamatiën. Kennelijk missen zij de laatste, beschavende hand; maar ook dit geeft er hier en daar iets ongekunstelds aan, dat in geenen deele hindert.
Zoo de Schrijver nog leefde en eenen preekbundel als proeve zijner Evangelieverkondiging aanbood, zouden wij ons denkelijk uitgelokt vinden om hem met sommige

{==576==} {>>pagina-aanduiding<<}
vriendbroederlijke opmerkingen te dienen, en de man, die ons persoonlijk geheel onbekend was, maar wien de lof ook van bescheidenheid nagaat, zou ze waarschijnlijk niet hebben versmaad noch zich gegronde aanmerkingen op zijne leerredenen laten aanleunen als smaadheid van christus. Maar de hand is verstijfd, die deze Evangelische toespraken schreef, en de mond gesloten, die ze tot de Gemeente rigtte. God riep Zijnen dienaar tot hoogeren werkkring daar boven, toen zich pas een meer uitgebreide hier op aarde voor hem had ontsloten. Maar vertroostend moet het voor de zwaar bedroefde weduwe wezen, dat een wèlverdiende eerekrans voor den ontslapene kan worden gelegd op hetgeen haar is aangeboden uit de vruchten van zijnen geest.
Wij meenen te kunnen volstaan met deze aanprijzende aankondiging, zelfs zonder opgave van teksten en onderwerpen van dit twaalftal leerredenen.
h.m.




Bijbeloefeningen van J.E. Voet van Campen, in leven Predikant te Leyden. Voorafgegaan van een levensberigt, door N.C. Kist, Hoogleeraar te Leyden. Met Portret. Te 's Hertogenbosch, bij Gebr. Muller. 1852. In gr. 8vo. XXXVI en 226 bl. f 3-:

Een waar genoegen is het ons, dit boek aan te kondigen. De waardige Opsteller dezer Bijbeloefeningen, in eene menigte Vaderlandsche huisgezinnen bekend door zijn uitmuntend Dagboek bij den Bijbelschen Almanak, verdiende ten volle de ware en warme hulde, door den Hoogleeraar kist aan zijne nagedachtenis gebragt in het stuk, dat aan het hoofd dezer verzameling staat; eene verzameling, door den levensbeschrijver met regt eene ‘Kostelijke nalatenschap’ genoemd, Het zijn Bijbeloefeningen; iets anders nog dan leerredenen over een geheel Hoofdstuk der H. Schrift, ofschoon sommige, gelijk de eerste (Gen. v), de vijfde (1 Kon. xx), de achtste (dan. ii), en de negende (joh. ii) juist een Kapittel tot tekst hebben. Doch andere behandelen een grooter gedeelte der

{==577==} {>>pagina-aanduiding<<}
Bijbelsche geschiedenis, gelijk de tweede (Exod. xi: 1-xiii-16), de derde (Lev. i-viii), de vierde (jos. xiii-xxi), de zesde (neh. x-xii) en de zevende (esth. v: 5b-vii: 10). Wij behoeven niet te zeggen, dat die behandeling geenszins bestaat in eene doorloopende verklaring der verzen van den tekst, 't zij afgewisseld, 't zij gevolgd door praktikale aanmerkingen. De hoogst bekwame Prediker beschouwde het gekozen gedeelte des Bijbels als één geheel, overzag het als zoodanig, en gaf het aldus zijnen hoorderen ter beschouwing. Daarbij kwam hem niet alleen zijn helder inzien in de Schrift-zelf te stade, maar vaak ook zijn vernuft, waarvan b.v. de laatste Bijbeloefening (de eenige tevens uit het N.V.) eene even schoone als kunstelooze proeve levert. Het wonder op de bruiloft te Kana en de tempelreiniging hebben schijnbaar weinig met elkander gemeen; maar de scherpzinnige van campen noemde zijne Bijbeloefening: jezus eerste wonder in den kring der Zijnen, en Zijne eerste optreding in den tempel, en nu gevoelt men gemakkelijk, hoe diep en vruchtbaar deze hoogst eenvoudige aaneenknooping het stuk maakt. Zoo heeft ook de vierde tot hoofdonderwerp: de verdeeling van het land Kanaän, en de vijfde: Gods alomtegenwoordige, almagtige en genadige heerschappij ten beste van de kinderen der menschen. De hoorder ontving alzoo, en de lezer ontvangt nu ook éénen indruk, en dat geschiedt zonder dat de leeraar ergens zijne toevlugt neemt of behoeft te nemen tot gewrongen zamenstellingen of kunstmatige, maar stijve indeeling. Van deze, gansch niet gering te schatten vaardigheid in het kiezen van en getrouw blijven
aan ééne hoofdzaak levert deze bundel proeven, die aankomende en zelfs ook wel ervaren predikers den uitmuntenden overledene niet zonder nut voor zich-zelven zullen afzien. Wij behooren niet tot de blinde laudatores temporis acti, maar mogen 't evenwel niet ontveinzen, dat wij met leedwezen zien, hoe de hedendaagsche predikmanier zich afslooft in kunstige schetsen en vernuftige verdeelingsopgaven, waarin slechts weinigen slagen zonder nabootsing te verraden en het natuurlijke op te offeren.

{==578==} {>>pagina-aanduiding<<}
Bundels als deze zijn uit dien hoofde hoogst nuttig: men vindt hier ware modellen om leerzaam, ongezocht natuurlijk en toch stichtelijk te prediken. Men zie slechts de zoogenaamde toepassingen. Is tekst en onderwerp Oud-Testamentisch, - het Evangelisch element ontbreekt nergens; maar ook overal wordt men er op de eenvoudigste wijze toe gebragt. En voegt men er nu nog bij, dat deze Bijbeloefeningen eenen gepasten, waardigen, zuiveren stijl ademen, eene voortreffelijke zamensmelting zijn van licht en warmte, eene degelijke lectuur aanbieden, en ook naar het uiterlijke van het boek eenen hoogst aangenamen indruk achterlaten, dan hebben wij niets meer noodig te zeggen tot aanbeveling. Wij danken de nagebleven betrekkingen van den voortreffelijken Leydschen Evangeliedienaar voor dit geschenk; den Hoogleeraar kist voor zijn belangrijk levensberigt, en de Uitgevers voor deze poging tot verspreiding van verlichte Godsdienst- en Bijbelkennis. Het portret van den overledene moet, naar 't getuigenis van hen, die hem kenden, uitnemend gelijken. Wij hadden dat voorregt niet.




Mijne twee merkwaardigste Leerredenen. Uitgegeven ten behoeve van den wederopbouw der Kerk van de Remonstrantsch-Gereformeerde Gemeente te Frederikstad aan de Eider, door haren Leeraar J.A.M. Mensinga, Lid van enz. enz. Te Amsterdam, bij P.N. van Kampen. 1852. In gr. 8vo. 50 bl. f :-45.

De eerste dezer twee leerredenen heeft gediend om afscheid te nemen van de Gemeente te Sijbecarspel, en daarmede tevens van het Vaderland en de Hervormde Kerk. Zij heeft tot tekst joh. xiv: 27, en is, zoo als het bij zoodanige gelegenheid verwacht wordt en voegt, een eenvoudig, hartelijk woord. De andere preek (over Ps. xlii: 12) is uitgesproken na het bekende bombardement van Frederikstad, en alzoo in dagen van kommer en vreeze, aangaande welke in het breedvoerig voorberigt het een en ander wordt medegedeeld. Beiden zijn

{==579==} {>>pagina-aanduiding<<}
alzoo uitgesproken en ook opgesteld onder omstandigheden, die uit den aard der zaak het kritisch oog moeten afleiden, gelijk Mens ingenua zelf zou moeten erkennen, als zij ter beoordeeling in de Boekzaal hadden voor hem gelegen van eene andere hand. Om des Christelijken doels wille hebben zij nu onverdeelde aanbeveling.





De leer der zaligheid voorgesteld len behoeve van het onderzoek der Christelijke waarheid, inzonderheid bij het onderwijs op Katechisatiën; door J.I. Doedes, Theol. Doct. en Pred. te Rotterdam. Te Utrecht, bij Kemink en Zoon. 1852. In kl. 8vo. 51 bl. f :-25.

Beknopt overzigt der Bijbelsche geschiedenissen. Derde verbeterde druk; door W.F. van Rijkom, Godsdienstonderwijzer bij de Nederduitsche Hervormde Gemeente te Amsterdam. Met een Kaartje. Te Amsterdam, bij Ipenbuur en van Seldam. 1850. In 12mo. 94 bl. f :-30.

Tafereelen en Verhalen uit het leven der Apostelen. Voor jonge kinderen bewerkt door Mevr. de Wed. A.B. van Meerten, geb. Schilperoort. Met plaatjes. Te Amsterdam, bij P.N. van Kampen. 1852. In kl. 8vo. 135 bl. f :-50.

Wij voegen deze godsdienstige onderwijs- en leesboekjes bij elkander, omdat de aard van ons Tijdschrift er slechts eene korte vermelding van gedoogt.
Het vraagboekje van doedes is vrij uitvoerig, en toch zal men zich teleurgesteld vinden indien men verwacht, hier eene bepaalde ontwikkeling, of immers aanwijzing te zullen aantreffen van de opvatting der Christelijke waarheid door den man, die zich in den laatsten tijd als ijverig en scherpzinnig voorstander van eene zich noemende regtzinnige rigting heeft getracht bekend te maken. Veel is aan het mondeling onderrigt overgelaten, en zoo wij wilden ontwikkelen, waarin dit katechiseerboekje ons minder voldoet, of liever: waarin wij

{==580==} {>>pagina-aanduiding<<}
van de daarin gegevene voorstelling der Christelijke waarheid meenen te moeten verschillen, zouden wij over te veel ruimte moeten beschikken.
Het leesboekje over de Bijbelsche geschiedenis van van rijkom paart beknoptheid aan doelmatigheid. Dat het eenen derden druk beleefde verwondert ons niet. Het blijve veel nut stichten!
De tafereelen enz. van de begaafde en in haren tijd voortreffelijke Kinderschrijfster, Mevr. van meerten, zijn eigenlijk het vijfde of laatste stukje van de: Bijbelsche verhalen voor jonge lieden. De verhaaltrant is goed, doch de plaatjes bereiken naauwelijks het redelijke.

Toespraak ter bevestiging van nieuwe Ledematen, door eenen in den Heer ontslapenen Leeraar. Te Utrecht, bij Kemink en Zoon. 1852. In gr. 8vo. 8 bl. f :-05.

Deze toespraak is eenvoudig en hartelijk, maar dat is ook alles. De vijf bladzijden druks zouden dan ook zeker het licht niet hebben gezien, indien het niet ware, blijkens den titel: ‘tot een weldadig doel.’ Welk doel? Wij weten het niet. Van welken ‘in den Heer ontslapen Leeraar’ is de aanspraak? Wij weten dat óók niet, en moeten ons dus bij eenvoudige aankondiging bepalen.




Tien Voorlezingen voor het volk, over eenige onderwerpen uit de Algemeene Geschiedenis. Door J. de liefde. Te Utrecht, bij Kemink en Zoon. 1852. In gr. 8vo. 502 bl. f 3-:

In het Voorberigt meldt de Schrijver voor wie hij deze Voorlezingen heeft bestemd. ‘Niet voor hen die op het gebied der hedendaagsche letterkunde te huis zijn; maar voor den burger, wiens dagelijksche arbeid hem weêrhoudt in den bloemhof der wetenschap te wandelen.’ Dat is het oogpunt waaruit het werk moet beoordeeld worden.

{==581==} {>>pagina-aanduiding<<}

Bekwame mannen, die voor het groot getal van ongeletterden, of, met andere woorden, voor het volk spreken en schrijven, met de bedoeling om 't heldere denkbeelden te geven van zijne pligten en belangen, en daardoor beter en gelukkiger te maken, doen een hoogst verdienstelijk en nuttig werk; doch 't moet óf gegrond zijn op die verkregen kennis, welke men bij het volk mag veronderstellen, óf in onderwerp zoo gewigtig, en in behandeling zoo eenvoudig zijn, dat 't den hoorder of lezer in een kort bestek iets leert kennen, hetwelk nog nieuw voor hem is, doch waarbij hij belang heeft.
Dat zoo zijnde, heeft de Schrijver, naar 't gevoelen van Referent, misgetast in de keus der onderwerpen van zijne lezingen: de Fransche omwenteling, de Grieksche wijsbegeerte en Socrates, de kruistogten en, de slavernij en de slavenhandel. Aan hoogbedaagden moge de Fransche omwenteling van 1789 misschien nog heugen; maar er zijn toch sedert ruim zestig jaren verloopen, en zij moeten dus tachtig, ten minste ruim zeventig jaren tellen. Voor zulke ouden schrijft men geene geschiedenissen meer. Lieden echter uit het volk, die nog in de kracht des levens zijn, en wier bezigheden hun 't lezen beletten, dragen weinig of geene kennis er van, en nog minder van hetgeen er aanleiding toe heeft gegeven. - Zij kunnen evenmin geacht worden met de Grieksche wijsgeeren bekend en met hunne stelsels besmet te zijn, en 't tegengif, hier toegediend, is dus voor hen overbodig. In 't algemeen zijn Nederlanders van middel- en minderen stand geene liefhebbers van Filozofische bespiegelingen, en dus boven 't gevaar verheven, dáárdoor ontchristend te worden. - Ook de geschiedenis der kruistogten, zoo belangrijk voor hen die de beschaving van Europa willen nagaan, ligt te zeer buiten het praktische leven des volks; - en met de slavernij en den slavenhandel heeft 't óók niet te maken. Hoe afschuwelijk die handel en toestand mogen zijn, zulke eenvoudige burgers kunnen er niets aan veranderen.
Ref. zou dus voor 't volk die onderwerpen niet hebben gekozen. Hij gelooft, dat de Bijbelsche verhalen,

{==582==} {>>pagina-aanduiding<<}
de Geschiedenis des Vaderlands, en die der Hervorming, er veel betere aanbieden. De eersten mogen te overbekend worden geacht, inderdaad zijn zij dat niet. Hij heeft op 't land meermalen gezien met hoe veel genoegen geschiedkundige leerredenen door landlieden en dorpsbewoners worden aangehoord. Er is daaraan ook veel leerrijks vast te hechten, en de Heer de liefde is, blijlens bladz. 7, van hetzelfde gevoelen.
Tafereelen uit de Vaderlandsche Geschiedenis kunnen nimmer te veel behandeld worden. Het volk kan niet te veel met de lotgevallen des Lands bekend worden gemaakt. Men kan bij het volk niet te veel de achting opwekken voor het voorgeslacht.
De Hervorming is een rijk veld, overvloeijende van geschikte onderwerpen, hoogst belangrijk voor 't volk. Men zegge niet, dat zij hoorders of lezers van 't niet Hervormde Kerkgenootschap kunnen hinderen; deze zullen, om bekende redenen, zich toch niet scharen om de spreekgestoelten, noch de werken in handen nemen van mannen als de Heer de liefde. - En welk eene menigte van stoffen biedt ook de Natuurkunde in haren ruimen omvang aan.
Eindelijk zijn er de gebeurtenissen van den dag, in zoo ver die voor 't volk belangrijk zijn. Gelukkig wie ze als suringar weet op te vatten en in den volkstoon te behandelen.
Ref. geeft dit met bescheidenheid in overweging aan allen, die zich de loffelijke taak voorstellen van voor het volk te schrijven. En nu nog het eene en andere over deze voorlezingen-zelve.
Hij kan 't den Schrijver niet toegeven, dat juist de Fransche omwenteling, zoo als in de voorafspraak (bl. 2) gezegd wordt: ‘de afschuwelijke kolk is, waaruit de verderfelijke dampen opstijgen, die thans zoo menig hoofd en hart benevelen en bedwelmen.’ - De bron ligt dieper; zij ligt ten deele reeds in de verheffing van den geestelijken stand onder constantijn den Grooten en hare gevolgen: eeuwen lange heerschzucht, weelde en losbandigheid, die eindelijk den Encyclopédisten tot onge-
{==583==} {>>pagina-aanduiding<<}
loof en spotternij bragt, gelijk dat ook (bladz. 12) wordt opgemerkt. Zonder dezen hadden de Fransche filozofen en beaux-esprits der achttiende eeuw hunne talenten waarschijnlijk anders gebruikt, of bij 't groot publiek geen ingang gevonden; anderdeels lag de bron in het leenstelsel, in den adel, in de volstrekt slechte regering eener reeks van Fransche Koningen, en in de zedeloosheid van het Fransche Hof, lang vóór de omwenteling.
Uit het oordeel des Schrijvers over den beklagenswaardigen lodewijk XVI (bladz. 5), dat Ref. zeer juist acht, blijkt de onschuld diens Konings aan de revolutie; maar 't strookt niet met volgende bladzijden, waarin zij ook ten zijnen laste gebragt wordt; omdat hij ‘niet met hart, troon en kroon in God was.’ - Dit laatste zal wel moeten beteekenen, dat Koning lodewijk niet in God was, naar de voorstelling die de Schrijver-zelf van de vereischten van 't ‘in God zijn’ heeft; want anders zou 't weder met een later gezegde niet sluiten. Maar Ref. gelooft, dat men bij de beoordeeling van eens menschen innerlijk leven, de Kerkleer in welke hij is opgevoed, niet mag voorbijzien; - gelijk de Schrijver zelf dat omtrent volken vordert op bladz. 129.
Wij gelooven, dat Koning lodewijk de hem geleerde en voorgcschreven godsdienstplegtigheden waarnemende, zedelijk goed levende, en het beste beoogende voor zijn volk, geen zelfverwijt gekend heeft, en in dat opzigt ook niemands verwijt verdient, daar de Bijbel voor hem een gesloten boek, een onbekend rigtsnoer van geloof en wandel is gebleven: zoodat hij met den mond des Heeren niet kón te rade gaan. (bladz. 6.)
Het is gelijk de Schrijver zegt: ‘Het gansche ligchaam van den Franschen Staat was doodelijk krank;’ dat is: volgens 't donker maar fraai tafereel op bladz. 7: ‘het Hof en de adel waren sinds lang zedeloos, de geestelijken bedorven, het volk uitgeput en verdrukt. Een ontzettende crisis der ziekte was even nabij als onvermijdelijk.’ Maar waarom dan aan lodewijk, bij herhaling, (bladz. 5, 6, 19, 24 enz.) de schuld gegeven? Waarom

{==584==} {>>pagina-aanduiding<<}
die niet geworpen op zijne Koninklijke voorgangers, op zijne omgeving, en op hen wier pligt het was, in de eerste plaats het volk en den adel te onderrigten, profetentaal te spreken, en met Gods straf te dreigen indien men zich niet bekeerde?
Het volk - dat niet in de vreeze des Heeren, maar reeds in opstand was tegen God, en niet in rust konde blijven (bladz. 17) - verdient óók deswege minder beschuldigd te worden. Het had niets van zijne pligten, dan eenige Kerkceremoniën geleerd. Het verstand en geweten ontwikkelend onderwijs staat, zelfs heden, na alles wat er in Frankrijk is gedaan om 't te verbeteren, nog op een zeer lagen trap. Het volk leert er niet denken, en zulk een volk is de speelbal van elken schranderen intriguant, zonder dat 't deswege eigenlijk te beschuldigen is.
De loop der gebeurtenissen is duidelijk, en in goeden stijl verhaald, maar ‘voor het volk’ toch te moeijelijk na te gaan en bezwaarlijk te onthouden.
De tweede redevoering is als 't ware de toepassing der eerste, en eene doorgaande beschuldiging tegen lodewijk XVI: ‘Hij besefte zijn regt niet dat hij van God had en zocht daarom ook zijne kracht en sterkte niet in God (bladz. 29); De Koning liet troepen aanrukken, maar die troepen rigtten, op zijn bevel niets uit (bladz. 30); zij staan in volle wapenrusting, doch, helaas, alleen om eene ontzaggelijke vertooning te maken, want zij hebben uitdrukkelijk bevel geen bloed te vergieten (bladz. 31); Hij luisterde meer naar de getuigenis van zijn eigen werk en bewegelijk gemoed, dan naar de getuigenis van Gods woord. Geen steunpunt in God hebbende, kon lodewijk niet anders doen dan zijnen steun zoeken in menschen (bladz. 32); maar wat zou elke zwakke vleeschelijke mensch aanvangen, nu hij eenmaal de eeuwige fondamenten Gods verlaten had? (bladz. 38); lodewijk nam die staatsinrigting aan, en wierp daarmede zijne kroon, van God hem gegeven, in het stof. (bladz. 43.)’ - In die en dergelijke zinsneden zijn twee soorten van beschuldigingen: de eerste is, dat lodewijk

{==585==} {>>pagina-aanduiding<<}
zijne sterkte niet zocht in God, of, met andere woorden, dat hij ongodsdienstig was.
Hoe strookt dat met hetgeen op bladz. 57 en 68 te lezen staat: ‘Den tijd, die hem nu nog overbleef besteedde hij tusschen God en zijne ziel. Hij vond den troost dien hij behoefde.’ - ‘Wij erkennen dat hij eenen godsdienstigen zin aan den dag gelegd heeft, gelijk wij dien zelden bij hoog geplaatste personen aantreffen. Wij zien hem bidden met eenen ernst, waarvan wij de opregtheid in het minst niet in twijfel willen trekken. Verre zij het van ons dezen gevallen Koning tot het aantal dier goddelooze vorsten te willen rekenen, die, met achab en dergelijken aan de spits, in de geschiedenis als van God vervloekt bekend staan (⋆); neen, wij willen gaarne gelooven en hopen dat lodewijk XVI, in schuldbekentenis en berouw voor God neêrgeknield, genade gevonden heeft aan den voet van dat kruis, 't welk hij, ook te midden van al de nevelen des bijgeloofs, met een gevoelig hart vereerde.’
De tweede is: Hij handhaafde zijn, van God verkregen, regt niet. ‘Had hij als overheid, die Gods dienaresse is, beseft, dat hij het zwaard niet te vergeefs mogt dragen, zoo zou hem de keuze niet moeijelijk gevallen zijn (bladz. 31). Hij heeft geduld dat in zijn persoon, de Majesteit Gods aangerand werd. Ja dat het schepsel zijnen spot en onwil bot vierde aan de heerlijkheid der Gratie Gods. Daarom verwondert ons het vernederend uiteinde van dezen beklagenswaardigen vorst ook geenszins. God heeft hem overgegeven in den onwaardigen weg dien hij bewandelde en toegelaten dat de man in het slijk getreden werd, die duldde dat de eere Gods, hem toevertrouwd, voor het aangezigt der gansche wereld verdorven werd. Dat is het oordeel Gods over lodewijk XVI geweest.’

{==586==} {>>pagina-aanduiding<<}

Dit leidt tot het besluit, dat lodewijk, even als bonaparte en karel X, het volk had moeten mitrailleren tot handhaving der heerlijkheid van Gods gratie. De Schrijver zegt 't niet met ronde woorden, maar wie kan er iets anders uit opmaken? Die leer is overheerlijk voor tirannen! - Dat echter lodewijk XVI om het verzuim dáárvan onder Gods straffend oordeel is vervallen, zou Ref. ongaarne aannemen. Liever stemt hij met den Schrijver in als hij zegt: ‘Wat zullen wij spreken van de dingen, die aan gene zijde des grafs liggen en die God in Zijne eigene hand gesteld heeft. Liever bukken wij ons en zeggen: 's Heeren wegen zijn ondoorgrondelijk en wij begrijpen ze niet.’
Doch wat moet men bij dit alles denken van des Schrijvers logica?
Mindere aanmerkingen, b.v. dat mirabeau een koningshater was, gaat Ref. voorbij; doch niet onopgemerkt mag hij de gedrogtelijke leer laten, die op bladz. 59 voorkomt: ‘De gruwelen die wij in dit kort overzigt aanschouwd hebben zijn de natuurlijke uitwerkselen van dat gif, dat met de eerste overtreding in het Paradijs in onze Natuur ingedrongen is; dat gif, 't welk reeds aan de poorten van het Paradijs door broedermoord zijn doodelijk vermogen openbaarde; 't welk in de Fransche omwenteling in koningsmoord uitbrak; 't welk eindelijk tot op onze dagen in alle kringen der maatschappij, ja tot in den engsten en teedersten kring des huiselijken levens toe, smart, ellende, dood en verderf brengt. De menschelijke wijsheid weet, door eigenbelang gedreven, de openbaringen van dit noodlottig kwaad onzes harten, voorzigtiglijk te beteugelen, zoodat het in den gewonen loop des dagelijkschen levens niet zoo walgelijk en afschuwelijk te voorschijn treedt. Op dien uitwendigen schijn bouwt dan straks diezelfde wijsheid weêr hare redeneringen om te bewijzen, dat de mensch niet bedorven en geen hater van God en zijne eigene ziel is. Maar God zorgt dat in den loop der eeuwen, de kunstmamatig ingedijkte stroom doorbreekt, en zich in zijne ware verwoestende en boosaardige geweldadigheden vertoont.’

{==587==} {>>pagina-aanduiding<<}
Dit laatste is, naar 't gevoel en oordeel van Ref., eenigzins godslasterlijk.
Wat moet nu het volk uit deze twee redevoeringen leeren? Dat de Koningen vallen, wanneer zij de scherpte des zwaards niet gebruiken? Dit moge een les zijn aangenaam voor Landvaders als filips II en diens gelijken; maar 't volk zal er wijzer noch beter door worden, en heeft er niets aan. - Aan beiden ontbreken bovendien naauwkeurigheid en waarheid.
De derde redevoering is bestemd om de voortreffelijkheid van het Christendom boven de Grieksche wijsbegeerte aan te toonen, en van het standpunt des Schrijvers zeer goed gesteld. De redeneringen zijn hier juister, doch nu en dan ver boven de sfeer des volks. Dat de Schrijver, wijl sommigen de Grieksche wijsheid te hoog, anderen die te laag stellen, onpartijdigheid aanbeveelt en waarschuwt, dat 't zich door stelselzucht niet moet laten verleiden, is waarlijk geheel overbodig. De overzigten van 't ontstaan der wijsbegeerte bij de Oostersche volken, en van de wijzen van Godsvereering bij verschillende stammen in Azië en elders, zijn mede niet voor 't volk, en de stelling (bladz. 76) dat de heidenen ook door hunne wijsheid niet tot stand hebben kunnen brengen wat Israël door de wet beproefd had, acht Ref. niet Bijbelsch. Immers de wet, op Sindï gegeven, was geene proef door jacobs nakomelingen genomen. - De Schrijver zal die wetgeving, bij nadenken, gewis hooger stellen, dan b.v. de hedendaagsche belasting- of scheepvaartwetten.
De vorm van gesprek tusschen de zeven wijzen van Griekenland, is onderhoudend, maar heeft ten gevolge, dat men slechts enkelen hunner stellingen leert kennen; geenszins hunne geheele stelsels van wijsbegeerte, die men toch kennen moet, om over de juistheid der gemaakte gevolgtrekkingen te kunnen oordeelen.
De vierde voorlezing, over het leven en de gevoelens van socrates, begint met eene inleiding, waarin de noodzakelijkheid wordt beweerd, dat de Christen wete te antwoorden als hem gevraagd wordt: vinden wij in socrates

{==588==} {>>pagina-aanduiding<<}
niet hoofdzakelijk alles wat jezus later op volkomener wijze ontwikkeld heeft? Ref. gelooft niet, dat zulke vragen aan menschen uit de volksklassen ooit zullen worden gedaan. Verder bevat zij beschouwingen van den tijd die socrates vooraf ging, van het leven en de lotgevallen diens wijsgeers, en van zijne leer en werken.
De gelijkstelling der Farizeën met de aanhangers der Iönische school is niet gelukkig; immers de Schrijver zegt, dat de eersten zich streng aan de letter en de uitwendigheden der wet hielden, en stelt hen dus voor als vreemd aan het dieper onderzoek, dat hij in denzelfden adem toekent aan de Grieken, als zich toeleggende om de zigtbare schepping tot in hare geheimste eigenschappen te doorgronden.
Overigens is deze voorlezing, enkele uitdrukkingen daargelaten, zeer wèl gesteld; maar de verhevenheid van christus boven socrates is voor alle Christenen een axioma, en de vergelijking van beiden, zelfs voor zoo ver iemand uit het volk den Griekschen wijsgeer mogt kennen, geheel overbodig.
Op bladz. 107 wordt het volk gepeupel genoemd. In een werk voor het volk bestemd is dat eenigzins grof.
In de eerste redevoering over de kruisvaarten wordt de gemoedstoestand der Westersche Christenen in de middeleeuwen veel te gunstig voorgesteld. Bladz. 130 is reeds in een ander tijdschrift (De Recensent) beantwoord; daar hadden ook nog de wegen over de landëngten van Suez en Panama genoemd kunnen worden. Doch 't is waar, dergelijke grootsche ondernemingen maken minder gedruisch. Gaarne geeft Ref. toe, dat de kruisvaarten in de middeleeuwen aan den tijdgeest beantwoordden, die toen aan zoo iets behoefte had. Maar de togten der Christenen naar het Oosten zweemden dan, in zoo verre, naar het optrekken der barbaren tijdens de groote volksverhuizingen. Die horden hadden óók behoefte aan beweging. Zij waren vreemd aan kunsten en wetenschappen, en zochten hun behoud in veroveringen, in plaats van in verbeteringen van landbouw en nijverheid. Wat het vrome geloof der Christenen aangaat, dat was - de

{==589==} {>>pagina-aanduiding<<}
Schrijver zegt het zelf - een geloof, niet aan God, maar aan den Paus. - Men leze maar de beschrijving door St. eligius (zie robertsons Historie van karel V, 11de aant. op de Inl.) van een goed Christen gegeven, waarin niets voorkomt van de liefde tot God, of van de liefde tot den Naasten. 't Was eene godsdienst van ijdele pligtplegingen, die men ald. in de 12de aanteekening vindt beschreven. - Is 't te gelooven, dat het hart daarbij warm sloeg voor de dienst van God? Met méér regt wordt op bladz. 140 de opgang der kruistogten toegeschreven aan der ridderen zucht naar avonturen; waarbij men voegen mag: de opheffing van vervolging om schulden, de hoop op buit bij de grooten, op bevrijding van het lijfeigenschap bij de minderen, en - het geloof aan 's Pausen magt tot zaligmaking.
Bladz. 133 is onnaauwkeurig omtrent de investituur. De investituur met ring en staf was de inhuldiging tot de Bisschoppelijke waardigheid. Het in leengeven van landbezit kwam er bij; doch was er geen noodzakelijk gevolg van.
De kerkelijke plegtigheden bij het Ridderslaan bewijzen niet dat het ridderwezen, gelijk op bladz. 137 staat, een godsdienstige instelling was; maar alleen dat men niets deed zonder kerk-ceremoniën. Als deze laatsten het godsdienstige der instellingen bewezen, dan zouden tegenwoordig de ijzeren spoorwegen in Frankrijk insgelijks godsdienstige instellingen zijn, daar ook aan dezen het wijwater niet gespaard wordt.
Het beweerde op bladz. 156, dat als de koningen en hooge adellijken door eenig denkbeeld weggesleept werden, de volken er niet aan dachten zich tegen die beweging te verzetten, vermits zij slechts hunne leenheeren hadden te volgen, strijdt regtstreeks met het toeschrijven der kruistogten aan beweegredenen van geloofsmoed en geloolskracht.
Hinderlijk is de redenering (bladz. 143), dat de Paus bij 't aanvaarden van een deel des Italiaanschen grondgebieds, de regten schond, door God aan Israël toegekend. Zij maakt met het voorafgaande omtrent Gods

{==590==} {>>pagina-aanduiding<<}
belofte, dat Israël aan het hoofd der volken zal staan, elk landbezit door een ander dan een Israëlitisch Vorst tot eene aanranding der door Israël van God verkregen regten. Hoe is dat overeen te brengen met de bewering, dat lodewijk XVI zijne kroon van God had?
Ref. twijfelt ook, of de Paus de meening wel zou gekoesterd hebben, dat alle de beloften omtrent Israëls heerschappij over de aarde, hem toekwamen, en hij daarom Kanaän wilde bezitten en zijnen zetel te Jerusalem plaatsen. (Bladz. 144.)
Geheel beäamt hij daartegen, ‘dat de kruistogten bewijzen, welk eene ontzaggelijke uitwerking eene groote gedachte te weeg brengt, in eene bevolking die haar in het geloof ontvangt; of met andere woorden, welk een ontzaggelijke hefboom in het raderwerk van Kerk en Staat het godsdienstig geloof is. Gansche bevolkingen worden daarmede in beweging gebragt, zelfs tot zulk eene dwaze onderneming als die der kruistogten - en - tegen de Albigensen, Waldensen enz.’ enz.
Maar met het oog op de kruistogten kan hij zich niet vereenigen met 't geen er volgt: ‘wat zou dat geloof niet tot stand gebragt hebben, indien het door beteren geest en op de waarheid Gods ware gerigt geworden! Wat is er niet ten goede uit te rigten met een volk, waarin zich zoo veel geloofs-werking openbaart!’ - Over de soort van geloof is reeds genoeg gezegd. Echte godsdienst werkt stil, in zachtmoedigheid en vredelievendheid; en vertoont zich alleen schitterend, - wanneer de martelvuren blaken en 't zwaard der vervolging blinkt - dan, om pal te staan voor waarheid en vrijheid, leidt zij, ongewenscht, tot grootsche daden.
De Bijbelwoorden in den aanvang der Zesde Voorlezing aangehaald, bewijzen niet wat de Schrijver wil; immers het kruisleger werd ook door de wapenen der Muselmannen verslagen, en dus de Mahomedaansche heerschappij door stoffelijke kracht in Palestina staande gehouden. 't Is gewaagd, bij de beoordeeling van wereld-gebeurtenissen, Gods raad op bijzonderheden toe te passen, want men doet ligtelijk uitspraken die door

{==591==} {>>pagina-aanduiding<<}
feiten worden wederlegd. - Wie zou verklaren, waarom het Christendom zoo spoedig verbasterd werd; waarom die verbastering tot heden stand hield; waarom de Pauselijke invloed weêr dreigend veld wint; waarom de vorsten zigtbaar tot Rome overhellen; waarom zoo vele millioenen menschen op de aarde onbekeerd zijn gebleven tot het Christendom; waarom de Koran meer aanhangers telt dan het Evangelie? - Sommigen mogen wanen Gods raad te kennen, en zich in menschelijke verwaandheid een stelsel vormen; de nederige mensch oordeelt niet: hij vertrouwt liever, dat het duister eenmaal zal worden opgeklaard, en wacht zich voor onhoudbare beweringen. Zoo kan men niet met den Schrijver zeggen, dat arrahams zaad in 't eeuwig bezit van Kanaan is; want 't bezit dat land, sedert zijne verstrooijing niet meer, en men zou ook moeten aannemen, dat de oppervlakte des aardbodems eeuwig in den tegenwoordigen vorm zou blijven bestaan. De Schrijver noemt daarentegen het voortbestaan des Joodschen volks, een volstrekt onverklaarbaar verschijnsel, terwijl het toch zeer gemakkelijk te verklaren is. Het onvermengd blijven der Israëlieten, te midden van zoo vele andere natiën, is een gevolg van den haat der Christenen, en van eigen afkeer van alle vermenging, gegrond op de overtuiging van Gods uitverkoren volk te zijn: redenen die niet bestonden bij andere volken, wier afstammelingen onder hunne beheerschers zijn versmolten. Dat Palestina onbebouwd ligt is geen wonder; want alle Turksche landen. waar de Muzelman niet voor zich kan doen arbeiden, liggen meer of minder woest.
Ref. wil daarmede het Godsbestuur in dezen, niet ontkennen, hij keurt alleen de stelling af, dat de verovering van het Heilige Land, door de kruisvaarders ongeoorloofd zou zijn geweest; omdat het aan Israël moest toebehooren, en hij begrijpt niet hoe de Schrijver (bladz. 153) zeggen kan: ‘hieruit blijkt’ dat de volken en natiën voor deze plannen Gods (het bezit van 't land Kanaän door abraham, en zijn zaad tot in eeuwigheid, en de koninklijke regering van den christus, zit-
{==592==} {>>pagina-aanduiding<<}
tende op davids troon, bladz. 152, 153) ten eenenmale blind zijn geweest en nog zijn, en dat zij in die blindheid niet opgehouden hebben met de bestendigste inspanning hunner krachten, steeds eenen weg te bewandelen, die, indien het mogelijk ware, op eene verijdeling van Gods plannen zou uitloopen.’ Op bladz. 148 erkent hij-zelf immers den Keizer van Konstantinopel als den regtmatigen erfgenaam van het Heilige Land.
Zoo is de Schrijver, waar hij redeneert, doorgaans onverstaanbaar of in tegenspraak met zich-zelven, of met de waarheid, doch waar hij verhaalt, gelijk van bladz. 159 tot 175, onderhoudend en duidelijk.
Zevende Voorlezing. - Als het verwonderlijke en verhevene der gebeurtenissen afhangt van 't aantal menschen, dat er bij werkzaam is, dan zijn de kruistogten nog niet de bewonderenswaardigste. De uittogt der Israëlieten uit Egypte, de groote volksverhuizingen, en attilaas verwoestende invallen in Frankrijk en Italië, overschaduwen ze in dat opzigt. Wel verre dat ook de tegenwoordige geslachten er niet toe in staat zouden zijn, zagen wij-zelve er grootere. Napoleon trok aan het hoofd van zesmaal honderd duizend soldaten, en een krijgsmateriëel waarvan de middeleeuwen geen denkbeeld hadden, naar Rusland, en zijne heerschzucht kostte, in maar weinige maanden tijds, Europa meer dan een half millioen zielen. Het volgende jaar zag de zonen van Scandinavië zich vereenigen met die van Moskovië, Tartarijë en het land der Kalmukken, om de strijdkrachten van Groot-Brittannië met die van Spanje vereenigd, ter hulp te snellen; terwijl geheel Duitschland de bloem zijner jeugd gaf tot den heerlijken heirtogt! Dat ontzaggelijke leger, onder Europaas Vorsten, rukte van alle kanten aan, om 't geweld te fnuiken en daarna zich weder aan de stille oefeningen des vredes te wijden. - De Heer de liefde! zie dan wat minder laag, zelfs op de tijdgenooten, neder, als er sprake is van krachtsontwikkeling en moed, en hebbe wat meer achting voor de beweegredenen der hedendaagsche natiën, om den oorlog te schuwen! Juist de bedaardheid waarmede de volken

{==593==} {>>pagina-aanduiding<<}
hunne standaarden omgaven, terwijl zoo vele kórners hunne geestdrift en strijdlust aanvuurden, ontzenuwt de verwijten des Schrijvers, die even ongegrond zijn als bitsch.
De achtste redevoering over de slavernij, klaagt hen aan die de slavernij in onze Koloniën verdedigen, en betoogt, dat het Christendom niet toelaat slaven te houden. - Daarna volgt een overzigt van de slavernij in het Oosten en bij de Romeinen, en eene bespiegeling over de Goddelijke toelating der slavernij, volgens den vloek van noach over de nakomelingen van cham, uit wiens vierder, zoon de Negers zouden gesproten zijn. Ten slotte vindt men hier eene schets van den toestand der Afrikanen, en het levensverhaal eener tot het Christendom bekeerde vrouw.
De negende verhandeling betreft den slavenhandel, en strekt om te doen zien, hoe veel kwaads naamchristenen doen aan de vruchten der Evangelieprediking onder de Heidenen. Zij beschrijft de Godsdiensten der Negers; het verbasterde Mahomedanisme en het Fethisme, en schetst ook het leven van een Negerkoning, die door een slavenhaalder eerst eenigzins met 't Christendom werd bekend gemaakt, doch daarna bedrogen en naar Noord-Amerika gevoerd werd; maar die thans een der rijkste inwoners van Charlestown is.
Beide die voorlezingen hebben de uitbreiding van het Zendelingschap ten doel, en onderscheiden zich als volksvoorlezingen dáárdoor gunstig van de overigen, dat zij een algemeen belang betreffen en de sfeer des volks niet te boven gaan.
De tiende voorlezing is bestemd, om afgrijzen in te boezemen van de slavernij in onze Koloniën. Ref. heeft hier des Schrijvers redeneringen met genoegen gevolgd; maar het bijgebragte verhaal van de mishandelingen, door een' jongen slaaf geleden, mist zijn doel, daar het niet onze Koloniën, maar eene der Staten van Noord-Amerika betreft. De Schrijver wederlegt de gronden voor het in stand houden der slavernij aangevoerd, en spoort aan tot het vrijverklaren der Negers. Om

{==594==} {>>pagina-aanduiding<<}
dat te bevorderen wekt hij het volk op tot het inleveren van een protest bij het Gouvernement, tegen het verder dulden en wettigen van praktijken die den Christen onteeren. - Het doel is edel; maar de Schrijver zegt zelf, niet te weten hoe de vrijmaking zou kunnen geschieden; het volk weet dat óók niet, en zoo missen dan beiden de geschiktheid om in dezen iets te doen met kennis van zaken. Ook de laatste voorlezing is daarom voor het volk minder gepast, en hiermede stapt Ref. van het onderwerp af, waarover hij eenigzins breedvoerig is geweest, omdat 't boek, volgens den titel volksverlichting, volksonderwijs ten doel heeft.





Balladen en Gedichten van S.J. van den Bergh. Te Schiedam, bij H.A.M. Roelants. 1852. In gr. 12mo. VI en 223 bl. f 2-50.

Eene opdragt aan den Koning opent den inhoud van dezen fraaijen bundel. Wie 't wèl met Koning en Vaderland meent, zegt den Dichter van ganscher harte na:

Het Neêrlandsch Volk blijv' Nassau liefde wijden, 
Oranjes stam blijv' Neêrlands steun en hoop. 
Het Neêrlandsch Volk blijv' steeds de spreuk gedenken, 
Dat Eendracht Kracht verleent aan Vorst en Land. 

Na een kort Voorberigt, waarin, omtrent den tijd der vervaardiging van elk gedicht, en de ophelderingen, hier en daar noodig, naar de uitvoerige Aanteekeningen achter den Poëtischen inhoud verwezen wordt, vindt men drie-en-twintig Vaderlandsche Balladen, waarvan de onderwerpen ontleend zijn aan de oorlogen met Spanje, Brittannië en Frankrijk van 1563 tot 1672: eene bloemlezing in dichtmaat uit de trekken van zelföpöffering en heldenmoed, en uit de gevallen van hoogere bewaring, waarin de geschiedenis van 't ontstaan, en de vestiging en handhaving van ons voormalig Gemeenebest zoo rijk is. De Dichter heeft alzoo niet geschroomd nieuw voedsel te geven aan den waan van sommigen, die beweren

{==595==} {>>pagina-aanduiding<<}
dat onze Natie mank gaat aan 't euvel van zelfverheffing en eigenlof; want wie de daden der Vaderen prijst, bewierookt het volkskarakter. Maar hij heeft wèl gedaan, zich door vreeze voor dat verwijt, alleen gegrond op bekrompenheid van inzigt of gemis van ervaring, niet te laten afbrengen van zijn plan, om de deugden en bedrijven van eenige uitstekende verdedigers van Godsdienstige en Staatkundige vrijheid, ten voorbeelde van tijdgenoot en nakomeling, in zijne liederen te gedenken. Wij juichen den Dichter toe, die op 't volk ten goede tracht te werken, en keuren 't zoo loffelijk als doelmatig, dat hij ook de treffende voorbeelden niet verwaarloost, welke de geschiedenis aanbiedt der oorlogen voor vrijheden zonder welke Nederland geen Nederland meer zoude zijn, en voor wier bewaring te zorgen elk is opgelegd, die de beginselen der onafhankelijkheid van den Nederlandschen Staat mag huldigen. Wie dat mogen doen, voelen zich door 't schoone en verhevene dier voorbeelden aangetrokken, zonder dáárom nog 't verwijt te verdienen van overdreven Nationalen hoogmoed, of blindheid voor de verkeerdheden der Vaderen, en als de Dichter (bladz. 18) zegt:

o Vaderland! o Vaderland! 
o Wieg van zoo veel helden, 
Die meerder dan verganklijk goed, 
Die 't leven, met Spartaanschen moed, 
Voor 't vrij geweten stelden, 
Wat zwelt om u het hart mij hoog, 
Zoo vaak me uw luister straalt in 't oog! 
 
o Vaderland! o Vaderland! 
Met zoo veel roems beladen. 
o Vrijheids dierbre bakermat, 
Die aanspoelde uit het golvennat, 
Bekroond met zoo veel daden, 
Wat was u, van mijn jonglingstijd, 
Mijn vrijheidsluite toegewijd. 
 
En waar ik uw historieblad 
De twintig zegepralen, 

{==596==} {>>pagina-aanduiding<<}

Verworven na den Grasmaanddag, 
Die 't eerst den Spanjaard fnuiken zag, 
In eenvoud af zie malen, 
Daar slaat mij 't hart van dubblen gloed, 
Daar klinkt mijn luitsnaar dubbel zoet. 

dan drukt hij gewaarwordingen uit van liefde en bewondering door elk hunner met de moedermelk ingedronken, en met dankbare vreugde over zijne gezegende voorregten in eere gehouden en aangekweekt.
De Balladen zijn meest allen van beschrijvenden aard, en de beschrijvende poëzij is niet de verhevenste. Zij munten niet uit door hooge vlugt van gedachten, of door aangrijpende diepte van gevoel, maar de taal is krachtig, de stijl helder, de versbouw welluidend en zangerig, de uitgesproken gevoelens doen wèl aan 't hart dat voor vrijheid klopt, de gloed des vurigen Zangers deelt zich mede, en de levendigheid der beschrijvingen is zijner waardig. Wie echter deze schoonheden ten volle genieten wil, leze niet alle de Balladen achter elkander, als in éénen adem, wijl dan de éénkleurigheid der stukken de belangstelling zou kunnen vermoeijen; maar sla den bundel, na het lezen van elke Ballade, eene wijle digt. - In 't weêr opgeworpen geschil over de regtmatigheid van den opstand der Nederlanders tegen Koning filips II, behoeft wel niemand te vragen aan welke zijde deze Dichter zich bevindt; maar wij zouden haast vermoeden, dat hij den bundel opzettelijk heeft geopend met ‘De Zonen van den Predikant de swarte (1563)’, opdat elk, bij den eersten blik in het werk, kunne weten in welken geest 't geschreven is en wát hij koopt. Tot eene proeve van dien geest, maar tevens van de taal, den stijl, en den versbouw volgt hier de aanhef dier aandoenlijke Ballade:

Als wachters van het vrij gemoed, 
Doorkruist Oostvlaandrens milde streken, 
In 't onterkleed een vuige stoet, 
Niet om aan 't volk de leer te preêken 
Van Romes hoogsten kerkprelaat, 
Maar om 't onzalig bloedplakkaat, 

{==597==} {>>pagina-aanduiding<<}

Door de Inquizitie uitgeschreven, 
Met tijgerwreedheid na te leven, 
En elk haar vierschaar prijs te geven, 
Die banden voor 't geweten haat, 
En d' Onvolprezen, d' Ongezienen 
Slechts naar het voorschrift wenscht te dienen, 
Zoo als hij 't in dien Bijbel leest, 
Aan de aarde door den moed hergeven 
Des Monniks, wien de God van 't leven 
Daartoe bezield had met Zijn geest. 
 
Helaas! waar zij de schreden wenden, 
Naar dorp of stad, paleis of kluis, 
Daalt niet de vrede van het kruis, 
Maar dringt die sleep van bittre ellenden, 
Die de onverdraagzaamheid altoos 
Verzelt, het hart des stervlings binnen, 
Die 't hemelsche: ‘gij zult beminnen!’ 
Verzaakt voor 't helsch: ‘wees liefdeloos!’ 
Waar hij verschijnt, die priesterrije; 
Vervuld van vloekbren godsdiensthaat, 
Zoo zwart van inborst als gewaad, 
Ontstaat de bangste dwinglandije; 
Daar wordt van outerkoor tot hut 
De menschlijkheid als uitgeschud; 
Daar oopnen, in den naam des Heeren, 
Zich kerkerkot naast kerkerkot, 
Daar waant men een vergevend God 
Door 't doemen van zijn naaste te eeren; 
Daar krijt de banvloek, schel en luid, 
Den ketter als een onmensch uit, 
Voor wien men 't meêgevoel moet dooven; 
Daar rijst schavot en martelrad, 
En vlamt de houtmijt op naar boven 
Voor allen, die den Heer niet loven, 
Gelijk de Kerk geboden had; 
Daar wordt, gekneld in dweepzuchts keten, 
De stem zelfs der natuur gesmoord, 
De band des bloeds vaneen gereten; 
Daar, door 't beloofde loon bekoord, 
Verraadt de broeder ook den broeder, 
Die met hem onder 't zelfde hart 
Getorscht werd door een dierbre moeder, 

{==598==} {>>pagina-aanduiding<<}

Wie hun geboort' nu dubbel smart - 
Ach, Kaïnsvolgers, door de logen 
Van Zedekiaas wreed misleid, 
Als leidde godsdiensthaat ten hoogen, 
En broedermoord ter zaligheid. 

De titels der overige Balladen zijn: De slag bij Heyligerlee. (23 Mei 1568.); rochus meeuwiszoon. (1572.); sebastiaan de lange. (10 Mei 1572.); De hond van Prins willem van oranje. (1572.); De Friesche moeder. (1572.); jacob martensz. (1572.); Hopman steenbach. (21 December 1572.); erasmus van brederode. (1572.); jasper leunszoon van zoeteland. (29 Januarij 1574.); De Leidsche weduw. (3 Oktober 1574.); willem aelbrechtsz. berkhey. (3 Oktober 1574.); margaretha van kalslagen. (1575.); 't hoen. (1573.); jan braadt. (1576.); aart van groningen. (1580.); De kogel van Wezel. (19 Augustus 1629.); pieter janssen. (1629.); De Kastelein van Ter Eem. (1629.); De onbekende Konstabelsmaat. (8 Oktober 1652.); marretjen geerts. (27 Juli 1672.); De Drenthsche dienstmaagd. (1672.); De tamboer van Koevorden. (1672.)
Wij kunnen ons niet weêrhouden als proeve van geestige schildering ook een fragment over te nemen uit ‘De Drenthsche dienstmaagd’: - eene heldin, die, alleen te huis gebleven, een zevental ruiters van de Munstersche benden moet binnenlaten; maar hen beschonken maakt, en terwijl zij uitslapen, met hunne paarden en de kostbaarste goederen van haar volk ontvlugt:

- moedig, na 't vlien van haar Vrouw en haar Heer, 
Zet zij zich alleen in de huizinge neêr - 
Waar spoedig, met buldrende keelen, 
De Duitschers, bij 't bonzen met kling en geweer, 
't Ontgrendlen der deur haar bevelen. 
 
‘Weest allen mij welkom!’ zoo spreekt wel te moê, 
Bij 't oopnen der woning ze 't zevental toe 
Der ruiters met hijgende paarden: 
‘Gunt, dat ik den plicht van een gastvrouw voldoe,’ 
Vervolgt ze met blijde gebaarden. 

{==599==} {>>pagina-aanduiding<<}

‘Verzorgt ginds uw dampende rossen op stal; 
'k Wacht spoedig u weêr in de prachtige hal; 
De beker moet schuimen en bruischen! 
Hier is het kwartier van de vreugde - en ik zal 
Er 't lied u ten welkom doen ruischen.’ 
 
En weldra weêrgalmt in de oud-aadlijke zaal 
't Gerinkel van beker en kan en bokaal, 
't Geschater der luchtige zangen, 
En hoort ze, steeds klimmend, de vrolijke taal 
Door dartelend schertsen vervangen. 
 
‘Mijn deerne,’ zegt de een, en hij strookt haar de kin: 
‘Ge lijkt wel de kostlijke moeder der Min, 
Zoo zie ik uw kijkertjes stralen!’ 
‘Mijn Hebé!’ zegt de ander: ‘schenk haastig mij in, 
Nooit kan ik den wijn zien verschalen!’ 
 
Een melkmuil omvat haar de tengere leest; 
Een snorbaard, voor handpalm noch blikken bevreesd, 
Steelt haastig een kus van haar lippen, 
Of dwingt vaak, ontstoken in dartelen geest, 
Haar ook uit zijn beker te nippen. 
 
Meest deelt ze in hun scherts en hun snoevend geklap, 
En antwoordt steeds rustig op iedere grap, 
Maar doet dan hun scherts ze ook betalen; 
Vraagt telkens hun drinkhomp met vrolijk gesnap, 
En laat den Bourgonjer weêr kralen. 
 
Zoo zwelgt zich een ieder der zeven een roes, 
En schalk vult zij altijd ten boorde hun kroes; 
Het vuur van hun blik is verdwenen; 
En naauwelijks stamert er een meer 't: ‘à vous!’ 
Al waggelt hij log naar haar henen? 
 
In 't eind heeft de slaap ál de ruiters verrast, 
En sluipt ze naar spinde, naar tafel, naar kast, 
En, hoe haar de schatten bezwaarden, 
Zij sleept ze in den stal, en ze laadt er hun last 
Op 't zevental Munstersche paarden: 

{==600==} {>>pagina-aanduiding<<}

Het kostbaarst haars meesters gepakt bij elkaâr, 
Bindt zij nu de rossen het een aan het aâr, 
En heeft ras het eerste bestegen; 
En trekt met dien stoet, nu het avondt, van daar, 
God smeekend om hulp op haar wegen. 

Op de Vaderlandsche Balladen volgen vier anderen, waarvan de onderwerpen aan het buitenland zijn ontleend: Ebba niels. (1760.); De twee spelers. (1809.); Het kind. (1821.), en De Redding; waarbij geen jaartal is opgegeven. In poëtische waarde overtreft de ebba niels, naar ons gevoelen, alle de overigen, en na deze zouden we ‘de Redding’ 't schoonst vinden, als wij ons met de daarin voorgedragen beschouwingen geheel konden vereenigen. In ‘Het kind’ is de schildering van de vreugde der moeder bij 't ontwaken van haar zoontje, dat zij dood acht, uit den schijndood, eenigzins zwak, en omtrent: ‘De twee spelers’ begrijpen wij niet, aan welke soort van speelbank 't geval kan hebben plaats gehad; maar dit kan misschien aan ons liggen. - Daarna volgen nog vier gedichten: De Visscher van Zandvoort; Kerstnacht; Fidèle, en De Wachtende. Alle die stukken zijn hoogst verdienstelijk, en voor 't grootste gedeelte, gelijk ook velen der Balladen, bij hunne verschijning in Jaarboekjes en elders reeds met verdiende toejuiching ontvangen. Inzonderheid is dat het geval geweest met De Wachtende, die wij met nieuw genoegen hier zien herdrukt. In Fidèle keuren wij de eenigzins kakophonische zamenvoeging af der twee bijw. ‘Daar waar’ met welke 't begint; te meer, omdat het eerste overbodig is. Hier en daar, b.v. in Couplet 1 op bladz. 35, zou men nog wel stof tot andere aanmerkingen kunnen vinden; maar wij achten ze, om heur klein gewigt, geene vermelding waardig.
De Aanteekeningen zijn belangrijk tot toelichting van den inhoud, en dragen blijken van des Dichters belezenheid. En hiermede zijn we ten einde - doch neen, wij kunnen aan het gezegde in 't Voorberigt: dat een dichtstuk niet geschreven maar gemaakt wordt, zoo on-
{==601==} {>>pagina-aanduiding<<}
bepaald ons zegel niet hechten. Naar onze meening zijn er gedichten die gemaakt, en andere gedichten die geschreven worden. De eersten zijn, in 't algemeen, die waaraan de Dichter moeite heeft; gedichten van leering, beschrijving, dramatische handeling, en dergelijken, wier noodwendig redekundig of dichtkundig zamenstel overleg en berekening eischt. De gedichten daarentegen van meer poëtischen aard, waar alleen gevoel en verbeelding deel aan hebben; gedichten vooral die de vruchten zijn van inspiratie, ook den Heer v.d.b. wel bekend, worden volstrekt niet gemaakt; de Dichter-zelf weet niet van waar zij komen, en schrijft, alsof hij maar kopiïst ware, in vervoering op wat hem wordt ingegeven, door eene hoogere, bezielende, scheppende magt; - zulke gedichten worden dus, naar 't óns voorkomt, eenvoudig en zonder moeite geschreven.
De Koning heeft de opdragt van dezen bundel, in welken zoo vele daden en gebeurtenissen herdacht worden, die in naauw verband staan met den roem en de grootheid van Zijn Doorluchtig Huis, met de Orde van de Eikenkroon naar waarde vergolden. Moge het publiek de loffelijke pogingen des Dichters om de daden van uitstekende Vaderen te verheerlijken, insgelijks naar waarde beloonen, door aan deze Balladen en Gedichten de belangstelling te bewijzen, welke zij verdienen. Dan zal het werk de vruchten dragen, die de Heer van den bergh zich voorstelt, wanneer hij voor het volk schrijft, en dan zal ook de Uitgever zijne zorg voor de fraaiheid der uitgave naar eisch zien vergolden.




1. Zes jaren te paard. Herinneringen uit het Hollandsche Dragonderleven. Door P. Decker, Jr. Te Amsterdam, bij L.F.J. Hassels. 1852. In gr. 8vo. 263 bl. f 3-:

2. Inspectie over de zes jaren te paard, enz., van den gewezen vrijwilligen Dragonder P. Dekker Jr., door een gepasporteerd Onderöfficier der Cavalerie. Te Amster-
{==602==} {>>pagina-aanduiding<<}
dam, bij H.J. van Kesteren. 1852. In gr. 8vo. 44 bl. f :-40.

No. 1, geschreven niet zonder talent, maar met tastbare partijdigheid, onder den invloed van, in het werk zelfs, niet verbloemden haat tegen het korps waarbij de Schrijver zes jaren lang heeft gediend, is bestemd om aan te toonen: dat het militaire stelsel, zoo als 't hier te Lande in toepassing wordt gebragt, niets anders is dan georganiseerde wanörde; - handhaving van orde uitwendig, door allerlei willekeurige middelen van geweld; zonder eenige bemoeijing met de wanörde in de hoofden en harten (blz. 240). - No. 2, daarentegen, ‘eene stem uit het volk, in oud kameraadschappelijken zin, hoogachtend onder de aandacht gebragt van het leger,’ strekt om te bewijzen, dat de Schrijver van No. 1 niet bevoegd is om over het militaire stelsel of de toepassing er van te oordeelen, en daardoor een werk geschreven heeft, ‘den knappen soldaat onwaardig.’ - Ofschoon de Inspectie zonder naam is verschenen, zal toch wel niemand meer vragen wiens werk zij is, als hij hare 14de en 15de bladzijde heeft gelezen: - 't is onze bekende, gelukkige navolger van huygens dichttrant, die den handschoen, het leger toegeworpen, heeft opgenomen, en zijne herïnneringen uit de oorlogsjaren van 1830, en volgg., in vergelijking brengt met de in No. 1 opgegeven bevindingen uit de vredejaren van 1841-1847. Het stukje is merkwaardig, en wij zouden gaarne van de treffende herïnneringen op blz. 8, 9, 25 en 33, iets mededeelen, als 't bestek dit nu gedoogde; maar moeten 't ons voor ditmaal ontzeggen. - De aanval in No. 1 is stellig genoeg om te doen verwachten, dat er ook een antwoord zal volgen met betrekking tot de gemelde vredejaren; de Inspectie kan daarmede een afdoend geheel vormen. Misschien zal ook
't betrokken Departement deckers werk niet zonder onderzoek ter zijde leggen, wijl er daadzaken in zijn aangevoerd, zoo als omtrent de voeding b.v.; bij wier behandeling verzwegen is den invloed van den hongersnood, door 't mislukken

{==603==} {>>pagina-aanduiding<<}
van den aardappeloogst, toen een tijd lang goede aardappelen en zelfs goede erwten niet te bekomen waren, zonder met goud te worden opgewogen; - ook dewijl decker aanleiding geeft om, te vragen: of aan de Militaire Akademie, welke onze bekwame jongelingen, heden nog leerlingen, morgen als Officieren verlaten, genoeg gedacht wordt aan hunne opleiding in de groote kunst om met menschen, vooral met ondergeschikten, dadelijk verstandig om te gaan. - Aan gelegenheid om op de zaak terug te komen zal 't niet ontbreken, en wij bepalen ons dáárom, door gebrek aan ruimte, thans met minder leedwezen, tot de eenvoudige aankondiging der beide werken, die bij elkander behooren; in zoo verre, dat, wie No. 1 gelezen heeft, zich noodwendig met No. 2 bekend moet maken. Dit weinige zij voor heden genoeg.

Miscellanea philologa et paedagogica, ediderunt Gymnasiorum Batavorum Doctores societate coniuncti. Nova Series. Fasciculus II. Amstelod., apud Johannem Muller. 1851. Octo. maj. 282 pag. f 3-50.

De Miscellanea philologa, die de Symbolae litterariae vervingen, hebben uitbreiding en verbetering ondervonden. Zij staan meer op de hoogte van den tijd en de wetenschap. De kring harer medewerkers heeft zich uitgebreid: en onder deze worden namen gevonden, die met eere in ons land worden genoemd.
Een' beoordeeling van dezen tweeden bundel te schrijven ligt niet in ons plan. Daartoe zou ieder stuk aan een opzettelijk onderzoek moeten onderworpen worden, en bij het uiteenloopende der behandelde wetenschappelijke vragen, zou ook welligt de kennis van meerderen bij eene recensie moeten worden ingeroepen.
Het eerst ontmoeten wij de Quaestiones Graecae van Dr. j.g. hulleman. Zij bevatten onderscheidene punten van Attische oudheden: over de uitkeeringen te Athene, van staatswege aan de ἀδύνατοι gedaan: over het gebruik van de clepsydra: over de Atheensche overheidspersonen,

{==604==} {>>pagina-aanduiding<<}
die voor straten en wegen zorg droegen, en eindelijk eene vergelijking van de getuigenissen van herodotus en aristoteles, betreffende de Νάυκραροι. Met kritischen blik en veel scherpzinnigheid bewerkt, levert dit stuk eene helangrijke bijdrage voor de kennis van de staatsinrigting der Atheners, en moet ter lezing worden aanbevolen aan allen, die in dat gedeelte der oude litteratuur belang stellen.
Behalve eenige bladvullingen, treffen wij in dezen bundel verder aan, een vertoog van Dr. s.a. naber: over het leven van sophocles. Het hoofddoel daarvan is de waarheid uit de uiteenloopende en verwarde opgaven van verschillende schrijvers optesporen. Hij behandelt 1o. den naam, en den naam van zijn' vader (ΣώΦιλος-niet ΣόΦιλος of ΣόΦιλλος), 2o. het jaar van de geboorte des dichters, 3o. de veranderingen, die hij in de tragoedie (voornamelijk in de wijze van opvoering) heeft gebragt, 5o. zijn gedrag, 5o. de regtsvordering, die zijne zonen tegen hem, op gevorderden leeftijd, hebben ingesteld, en 6o. over het jaar van zijn overlijden.
Dit stuk draagt de blijken van kennis en studie - maar tevens, zoo als het schijnt, van de meening des schrijvers, dat de vorm (taal en stijl, die beide eenigzins veronachtzaamd zijn) aan de zaken kan worden ten offer gebragt.
Een volgend stuk van Dr. e.j. kiehl bevat de verdediging van eene verbetering op den Canon Dawesianus, door den Schrijver gevonden. Met betrekking tot de Tragici, (welke hij alleen behandelt) stelt S.: Vocalis brevis ante tenues π, κ, τ, vel adspiratas, Φ, χ, θ, sequente quavis liquida, uti et ante medias β, γ, δ, sequente ρ, syllabam brevem perpetuo claudit in thesi. Tegen dien regel strijden negen-en-twintig plaatsen, welke k. òf door emendatie, òf op eenige andere wijze tracht weg te cijferen, uitgezonderd vijf, die hij noch verandert, noch aantoont vervalscht te zijn. Uit de menigte echter der plaatsen, die in het voordeel van zijn regel pleiten, besluit hij tot de waarheid van het gevondene. Hoe dat zij zullen wij niet beoordeelen. Of het logisch is,

{==605==} {>>pagina-aanduiding<<}
a priori een regel op te stellen, en al de plaatsen, die a posteriori blijken daaraan niet te voldoen, corrupt te verklaren, blijft nog een groote vraag. De heer r.b. hirschig levert een proeve van emendatie op Plato, en deelt zijne verbeteringen in drie klassen; ińvecta, omissa en male lecta. Het Epimetrum is een excursus in aristophanes, een hors d'oeuvre. De conjecturen zelve zullen wij niet onderzoeken, evenmin als de selectae emendationes in Parthenio enz., van Dr. g.a. hirschig, die onmiddelijk volgen: gebrek aan ruimte en tijd verbiedt ons dat. Voornamelijk daar wij een oogenblik langer willen stilstaan bij de proeve tot verbetering van ciceros brieven aan atticus, door Dr. j.c.g. boot. Wij hopen spoedig de geheele verzameling in druk te zien verschijnen: thans een woord over de proeve in onzen bundel, waartoe de Schrijver koos: 1o. Libri I. Ep. 13; Libri viii. Ep. 14. Libri xv. Ep. 27.
Op Ep. 13. Lib. 1. Noot 1.) Accepi tuas epistolas Tribus Tabernis: voeg er bij: cic. ad Att. ii. 12: Emerseram commode ex Antiati in appiam ad tres tabernas: welligt beter dan uit de Act. Apost. en het Itinerar. van antoninus.
Noot 2.) Ancora soluta. Zie ed. Ernesti in not. ad h. loc: Quae in MS. pal. Gruterus reperit ancoris sublatis, id praetulerim. Zou zelfs zonder hulp van dien Codex, de verandering niet palaeographisch te verdedigen zijn?
Noot 3). Quae fuerunt omnes enz. Een locus conclamatus. De gissing van den Schrijver is scherpzinnig. Maar zou de plaats niet moeten worden opgegeven als een hopelooze zieke, totdat een collatie van goede codices hebbe plaats gehad?
Noot 14). Parvo animo et pravo tamen. Wij zouden deze lezing gaarne behouden en de plaats aldus opvatten, - alsof cicero stelde, dat de kleingeestigen in den regel niet pravi waren, maar dat de Consul hierop eene uitzondering maakte. Vergl. reisig, Vorles. über Lat. Sprachw. § 259.
Noot 16). Nihil agens cum rep. Zoo schijnt het ook reeds ernest verstaan te hebben, in notis ad h.l.

{==606==} {>>pagina-aanduiding<<}

Pag. 114: qui nunc leviter inter se dissident. Vergl. ad Att. vii. 6. Dissidere cum aliquo, of ab aliquo: komt dissidere a se, of secum nooit voor? Het schijnt zoo.
Noot 21). Instaurassent. Voor het gebruik van instaurare is de belangrijkste ons bekende plaats, Liv. ii. 36.
Noot 24). Ad pontifices. Vergl. cic. pro domo, cap. 53.
Noot 33). Terrae filio. Deze uitdrukking is, voor zoo ver ons bekend is, nog nergens behoorlijk verklaard. Tertullianus zegt de geheele waarheid nog niet, als hij zegt: terrae filios vulgus vocat, quorum genus incertum est. De plaats bij cic. ad fam. ix. 3. bewijst er tegen. Ook minucius felix zegt de zaak slechts ten halve. Om kort te gaan: hoe de uitdrukking in het Latijn geslopen is, dunkt ons onzeker: doch het schijnt een Hebraeismus. In het Hebreeuwsch is een uitdrukking van gelijke beteekenis, die wel in de eerste plaats vulgus of plebs beteekent, maar overdragtelijk in den zin van weetniet, domoom, lompert, (triviaal) wordt genomen. Van hier ook dat cicero zegt: aan dien lompert durf ik zulk een brief niet medegeven. Nog nader bij de Hebreeuwsche uitdrukking, komt het gezegde van persius, gelijkluidend met ferrae filius - namelijk Progenies terrae, pers. vi. 57.
Lib. viii. Ep. 14.
Noot 11). Eum nescio quo penetrasse etineribus. Magnis bevalt ons niet: het is te willekeurig en palaeographisch niet goed te verdedigen: penetrasse duidt ongebaande wegen aan. Zou cicero in zijn poëtische opwelling (let op apiscendi) ook intentatis itineribus geschreven hebben?
Lib. xv. Ep. 27.
Noot 11). O turpem sororis tuae filium! enz. De verklaring van den Schrijver heeft iets aanlokkelijks: maar wij hebben nog geen vrede met βουλύσει. Komt dit woord voor βουλυπός meer voor, dan op deze plaats? Profitemur ignorantiam. Zoo niet, dan is het vrij verdacht. Bovendien is het bij coenantibus nobis wel eenigzins eene tautologie. Atticus wist het uur van de coena. Wat er van die plaats echter zij, is ons vrij duister.
Over het algemeen wekt deze voorloopige proeve het

{==607==} {>>pagina-aanduiding<<}
verlangen naar het volledige werk op, en wij hopen het dan ook spoedig uit handen van den geleerden, en voor die taak zoo berekenden schrijver, te ontvangen.
Het tweede, in het Nederduitsch geschreven gedeelte, bevat Schoolberigten, Boekbeoordeelingen en twee Verhandelingen, de eene van Dr. w.g. brill: over de vorming van de Latijnsche perfecta en supina - de andere van Dr. p.h. tydeman: de Studio Historiae Scholarum. In hoe verre die vermenging van stukken in verschillende talen en over zoo uiteenloopende onderwerpen aan te bevelen zij, laten wij in het midden: vooral daar wij onder de oogen hebben een nieuw werk; getiteld: Bijdragen tot de kennis en den bloei der Nederlandsche Gymnasiën voor 1851: uitgegeven door het Genootschap van Leeraren, aan de Nederlandsche Gymnasiën, tot welks voorrede wij kortheidshalve verwijzen.

Clara Wichhorst. Oorspronkelijk Nederlandsch Verhaal, door Cl. S. Meijer. Te Alkmaar, bij H.J. van Vloten. 1850. In gr. 8vo. 248 bl. f 2-50.

Dat dit werk, hetwelk niet als eene verdichting, maar als 't verhaal van eene gebeurtenis onder verdichte namen, wordt voorgesteld, eerst nu wordt aangekondigd, is aan de late inzending te wijten. Ref. wilde 't echter niet ter zijde leggen; want het is geen vertaald maar een oorspronkelijk werk, en verdient alzoo eenige onderscheiding.
De Heer wighorst (op den titel staat, bij vergissing, wichhorst) is gedwongen, tot redding van zijne vrouw en dochter, in militaire dienst te treden; trekt met het groote leger naar Rusland, wordt door de Russen krijgsgevangen genomen, en naar Siberië gezonden, en sleept daar, vergeten en in ellende, zijne dagen voort. Hem dood achtende, en geloovende vrij te zijn, beantwoordt zijne gade aan de gevoelens van liefde haar toegedragen door een jongen man, die erfurt wordt genoemd. Ook hare dochter vat eene hartstogtelijke liefde op voor dien

{==608==} {>>pagina-aanduiding<<}
beminde van hare moeder, die weldra haar stiefvader wordt. Zij verlaat het moederlijke huis; haar vader komt uit Siberië terug, en nu vallen er tooneelen voor, die zich moeijelijk denken, en ook niet gemakkelijk beschrijven laten, maar hier met levendigheid zijn voorgesteld. Een sterfbed, waarvan het titelvignet eene voorstelling geeft, verzoent ten slotte alle de handelende personen.
Het verhaal is onderhoudend geschreven, en allezins geschikt om den lezer aangenaam bezig te houden.
Druk en papier zijn middelmatig. Het motto op het titelblad zegt iets, dat wel nooit zal worden uitgemaakt.
Als een eenvoudig verhaal mag Ref. zijne bescheidene aanbeveling aan dit werk niet ontzeggen.
l.h.v.




De Binnenkamer van een Kruidenier. Oorspronkelijke schetsen en tafereelen naar het burgerlijke leven, uit de papieren van oudoom Jakob, uitgegeven door B.T. Lublink Weddik. Met platen. Te 's Gravenhage, bij M. Fuhri. 1852. In g. 8vo. 259 bl. f 3-50.

Een boek vol luim en ernst, dat den vóór- en tégenspoed schetst van brave lieden uit den middelstand, en later nog tot eene type zal kunnen dienen van een stand, die, helaas, meer en meer verdwijnt. De karakterschetsen zijn levendig en vol waarheid; zelfs die van de huismoeder, welke hier, misschien iets te veel, den hoogen toon voert en per fas et nefas haren wil doordrijft. Maar het is dikwerf zoo en niet anders. De tegenstelling der twee Predikanten is naar het leven geschilderd. In den jongsten, con amore behandeld, ziet men den waren Evangeliedienaar. Men krijgt hem lief, en in hem ook den Schrijver; want wij vermoeden dat deze (zonder het te willen) er veel van zich-zelven heeft ingevlochten; immers men zal niet zóó schrijven als men niet zóó gevoelt. - Eene ontleding van het verhaal zullen wij niet geven, omdat we ongaarne den indruk der lezing

{==609==} {>>pagina-aanduiding<<}
van het werk zouden benadeelen. Moge het een volksleesboek worden, en de Heer lublink weddik nog eens in de papieren van oom jakob snuffelen, of er niet ook een pendant in schuilt, waarin aan den Vader des huisgezins eene rol is bedeeld dien rang meer waardig.
De uitvoering is fraai, zéér fraai zelfs, en daardoor wat kostbaar voor den bedoelden stand.




Een gerucht. Roman, naar het Zweedsch van Emilie Flygare-Carlèn. Uit het oorspronkelijke vertaald door Mr. C.J. Zweerts. III Deelen. Gedrukt en uitgegeven te Amsterdam, bij M.H. Binger en Zonen. 1851. In gr. 8vo. 430, 438, 454 bl. f 12-50.

Een roman van 1300 bladzijden moet met talent geschreven zijn, om den roem des Auteurs staande, en een publiek dat vlugtig leest en altijd wat nieuws verlangt, bezig te houden. De begaafde Schrijfster heeft haar eigen trant en toon, die vooral in de eerste helft van het eerste Deel sterk uitkomen, en aangename, zelfs treffende indrukken maken. Ook hare Natuur- en plaatsbeschrijvingen zijn schoon, en klimmen soms tot het verhevene. De fabel van dezen roman rust vooral op de twee hoofdkarakters van philip thurné en lilia sorenius. Een huwelijk gesproten uit wezenlijke, diepe genegenheid, maar aangegaan onder den invloed van overspannen verbeelding, en ontbonden om een misverstand; gelijk meermalen de teederste neiging wordt opgeofferd aan een luim, het geluk vernietigd om een gril, het leven verbitterd door de eenvoudige reden, dat het waarachtig en niet genoeg gewaardeerd gezegde van onzen Vader cats: ‘na de trouw, vreyt de vrouw’ verkeerd wordt toegepast of geheel uit het oog wordt verloren. De karakters, hier in menigte voorgesteld, hebben allen iets eigenaardigs en opmerkelijks, zonder daarom te zwemen naar de afschuwelijke wezens, met welke sue, dumas en anderen den lezer schokken en met ijzing vervullen. Wij willen niet zeggen, dat in het werkelijke leven zulke

{==610==} {>>pagina-aanduiding<<}
schepselen niet gevonden worden; maar de beschaafde mensch ontmoet hen, zelfs op 't gebied der verdichting, met weêrzin, en maakt ook dáár liever kennis met beter en edeler wezens, die hem met het genus homo weder verzoenen. Zulke betere personaadjen vindt men hier meer dan één, en eigenlijk kan men alleen van de twee hoofdpersonen zeggen, dat hunne karakters overdreven zijn; ze zijn althans zonderling genoeg. De bespiegelingen over de liefde, en over den echt, zijn ietwat sentimenteel, en dezelfde tint ligt ook eenigermate over het geheele werk; maar wij willen 't der begaafde Schrijfster niet ten kwade duiden. - Een zoo uitvoerig en verdienstelijk werk zou Ref. gaarne méér omstandig behandelen; maar hij ontving 't te laat om niet te gelooven, dat 't bij zéér velen reeds bekend is. Voor hen die 't werk nog niet hebben gelezen, zij dit kort verslag, hoe vlugtig dan ook; eene krachtige aansporing om er spoedig kennis mede te maken. Ref. houdt zich verzekerd, dat 't door niemand onvoldaan wordt ter zijde gelegd.
De vertaling was aan bekwame handen toevertrouwd, en de uitvoering is den roman waardig. De twee laatste vignetten echter staan ver achter het eerste.

l.h.v.

Gelukkig schijnen en gelukkig zijn. Naar het Fransch. Te Utrecht, bij Kemink en Zoon. 1852. In kl. 8vo. 96 bl. f :-50.

Dit boekske, kennelijk geschreven om de Fransche lezers, ware 't mogelijk, tot een Evangelisch geloof en het lezen van den Bijbel te brengen, kan welligt ook hier goed doen. Het voorbereidend gedeelte echter komt ons te lang en te weinig belangrijk, en het besluit te bekend voor, om te gelooven dat het geschriftje behagen zal aan dezulken, die iets degelijks verlangen. Het voorwoord, dat van den Vertaler schijnt te zijn, ondersteunt de fictie als of het gesprek tusschen Heeren, in een

{==611==} {>>pagina-aanduiding<<}
der Parijsche salons (!), werkelijk ware gevoerd. Intusschen het vinde zijne lezers!




Wat een arm dorp kan verrijken. Eene ware geschiedenis. Ten voordeele eener Bewaarschool te Boskoop. Door J. Herman de Ridder, Christen-leeraar te Gouda. Te Schoonhoven, bij S.E. van Nooten. 1852. In gr. 8vo. 20 bl. f :-25.

Met ingenomenheid kondigen wij dezen overdruk uit de ‘Stads- en Dorpsbibliotheek (1852, No. 6)’ aan. Het is een warm en waar woord, dat onze volksvriend de ridder hier spreekt, en 't mag wel op de daken alom worden gepredikt, dat spaarkassen, doelmatige ondersteuning en goed onderwijs vrij wat meer dan handen vol goud beduiden, om armoede te lenigen en te voorkomen. Neemt men dat ten onzent in acht? Ware het maar zoo! Maar wat te Schönfeld gebeurde, heeft ook elders plaats, dat het gewone: ‘gij hebt gelijk, maar!....’ oneindig veel goeds verhindert. Moge het alleraangenaamst geschreven stukje op alle dorpen gelezen worden!




De Sterrenhemel, door J.A. Mädler. Uit het Hoogduitsch, door J.L. Terwen. Te Utrecht, bij C. van der Post, Jr. 1851. In post 8vo. 68 bl. f :-40.

In Duitschland is men voor eenigen tijd begonnen met de uitgave van losse stukjes, onder den titel: Unterhaltende Belehrungen zur Förderung allgemeiner Bildung, door onderscheidene geleerden geschreven. Een van deze is het beknopt, maar duidelijk algemeen overzigt van den vaste-sterrenhemel, dat door een der beroemdste hedendaagsche sterrekundigen is opgesteld. Daar het volstrekt geene melding maakt van het zonnestelsel, als wordende zeker daarvan eene beschrijving gegeven in een ander afzonderlijk stukje der verzameling, mist het datgene, waar zij het eerste en het meeste belang bij hebben, wie het slechts om eenige algemeene denkbeelden, ten opzigte van de voorwerpen en verschijnselen des hemels te doen is. Anders is het daar ook zeer geschikt voor, ofschoon men, niets van de zaak wetende, hier en daar nog al eens zal stuiten op dingen, die men niet begrijpt en eerst later verneemt. Zoo staat b.v. blz. 29 dat ‘eene poolstèr aan den zuidelijken hemel zoo

{==612==} {>>pagina-aanduiding<<}
goed als geheel ontbreekt, en nog gedurende duizenden van jaren geheel ontbreken zal.’ De deskundige begrijpt oogenblikkelijk, dat de Schrijver hier het oog heeft op de algemeene plaatsverandering van de vaste sterren, ten opzigte van de as onzer aarde, ten gevolge van de verplaatsing van het nachteveningspunt: - maar die wordt eerst later vermeld. Het geschiktst komt ons het boekje nog voor tot het verkrijgen van kennis der voornaamste sterrebeelden en groepen, waartoe het bijgevoegde hemelkaartje voor het noordelijk halfrond, op gemiddelde breedte (dus ook voor ons vaderland), met rigtingslijnen, mede dienen kan. Op zich-zelf beteekent dit eigenlijk niet veel, en wanneer het den oppervlakkigheidsgeest van onzen leeftijd in de hand werkt, is het aan eene allgemeine Bildung eerder schadelijk dan voordeelig. Maar de sterrekunde (wij spreken nu van de beschouwende of beschrijvende) heeft iets zoo aantrekkelijks, dat de onderzoeklievende door een zoo algemeen overzigt al ligt wordt uitgelokt, om elders het ander en beter onderrigt te zoeken, dat men bij ons nergens beter vinden kan, dan in het uitmuntende werk van onzen beroemden landgenoot kaiser, wiens doorwrocht werk over de planeet-ontdekkingen, wij eerlang hopen aan te kondigen, daarmede een verzuim herstellende, dat door omstandigheden, voor onze lezers van geen belang, ontstaan is.




Verklarende Lijst van verouderde woorden, uitdrukkingen, vormen enz. uit de Staten-vertaling des Bijbels, door Dr. W. Hecker, Schoolopziener. Te Groningen, bij P. van Zweden. 1852. In kl. 8vo. 56 bl. f :-30.

Daar dit werkje eene vrucht is van de ondervinding des Schrijvers als schoolopziener, kan het niet anders beschouwd worden, dan als eene gewenschte voorziening in bestaande behoefte, en verdient 't als zoodanig te worden aangeprezen. Ware het anders, dan zou Ref. meenen, dat er bij veel noodzakelijke uitleggingen ook eenigen in voorkomen, die wel gemist konden worden; als, b.v.: aenbegin, begin; aendragen, aanbrengen; alsoo, eveneens; en zulke meer.
Het boekje is alphabetisch gedrukt op goed, stevig papier, met eene duidelijke letter, en dus regt goed ingerigt voor een handboekje, dat gestadig geraadpleegd moet worden.


{==613==} {>>pagina-aanduiding<<}

Boekbeschouwing.





Handboek tot de kennis van de Heilige Schriften des Ouden en Nieuwen Verbonds, door J.J. Prins, Theol. Doet. en Predikant te Rotterdam. In twee Deelen. Eerste Deel. Te Rotterdam, bij van der Meer en Verbruggen. 1851. In gr. 8vo. VIII en 308 bl. f 2-70.

Dat er tot aankweeking van verlichte Godsdienst, en daarmede onafscheidelijk verbondene deugd, geen beter middel is dan de bevordering van echte Bijbelkennis, kan alleen door hen weêrsproken worden, wier vuig belang of onverantwoordelijke verblinding de instandhouding van het bijgeloof ondersteunt, of wier bespottelijke eigenwaan het beneden zich acht, van den Alwijze te vernemen, wat zij kennen en wat zij doen moeten, om wijs, goed, en zalig te worden. Van hier dan ook de oppervlakkig onverklaarbaar schijnende overeenstemming van het Atheïsme met het Romanisme in de verdonkering, miskenning of verachting der Goddelijke Schriften, want beiden ontmoeten elkander immers in één punt: de verkrachting van Gods geboden door menschelijke leeringen.
Om echter de H. Schrift zóó te kennen, dat men er door worde opgebouwd in de waarheid die naar de Godzaligheid is, moet men vooraf overtuigd zijn van hare Goddelijke waarde, en op goede gronden weten, waarom men haar te houden hebbe voor de eenige kenbron van Godsdienstige waarheid; in weerwil der bedenkingen, die met meer of minder regt tegen sommige harer gedeelten zouden kunnen gemaakt worden. Evenmin toch als de triumfboog van titus te Rome ophoudt een bewijs te zijn van de verovering van Jerusalem, omdat er hier of daar een steen is losgeraakt, en evenmin als het karakter van innerlijke grootheid en kracht van het Pantheon is verloren gegaan, omdat eene latere bouwkunst met haar lapwerk

{==614==} {>>pagina-aanduiding<<}
het trotsche geheel heeft ontsierd: evenmin verliest de Bijbel, waarin het Woord Gods is nedergelegd, iets van zijne waarde of verbindende kracht, al stuit men ook bij een ernstig en onpartijdig onderzoek hier of daar op iets dat uitsluitend menschelijk is. Ja met regt mogen wij beweren, dat, gelijk agrippaas heerlijke godentempel de verwoesting der barbaren ontkomen is, de Bijbel met oneindig meer kracht elk ongeloovig of bijgeloovig Vandalisme zal blijven trotseren, of liever in ceuwigheid bestaan zal, omdat hij Gods Woord, dat is, de waarheid behelst, en de waarheid wel onderdrukt maar niet verdelgd kan worden.
Hoe meer wij op goede gronden dit gelooven, des te eerbiedwaardiger en te dierbaarder zullen ons de Heilige Schriften zijn; maar om tot dat geloof te geraken, behooren wij de betrekkelijke waarde der onderscheidene gedeelten des Bijbels, gelijk zij in onzen Kanon voorkomen, in hunne verhouding tot, of in hun verband met het geheel te leeren kennen; want daardoor worden wij het best in staat gesteld, om het oog onafgewend te houden op hetgeen kan en moet verdedigd worden, en om onze krachten daartoe aan te wenden, maar ze niet te verspillen over punten, die minder houdhaar kunnen schijnen.
Werd dit bij het Godsdienstig onderrigt, misschien, in het algemeen te veel over het hoofd gezien, dan zal men de noodzakelijkheid toch wel niet betwijfelen, om er voortaan naauwkeuriger op te letten, en onzes inziens heeft de Rotterdamsche Predikant prins, niet alleen de Hervormde, maar de geheele Protestantsche Kerk in Nederland eene wezenlijke dienst bewezen door de uitgave van zijn Handboek, waarvan het doel geen ander is, dan de bevordering van de kennis der Heilige Schriften.
Doch opdat wij onze lezers te beter mogen doen oordeelen over dit doel des Schrijvers, willen wij hem-zelven laten spreken. ‘Dit Handboek’ - zegt hij (Voorrede bl. v) - ‘is bestemd ten dienste dergenen, die zich meer dan oppervlakkig wenschen bekend te maken met de H. Schriften des O. en N. Verbonds. Het handelt niet

{==615==} {>>pagina-aanduiding<<}
zoo zeer over den Bijbel in het algemeen, als wel over de verschillende Bijbelboeken in het bijzonder. Het spoort van elk hunner den vermoedelijken oorsprong en ouderdom na; beschrijft den inhoud en de innerlijke gesteldheid; wijst de eigenaardigheden aan, waardoor het zich onderscheidt, en de betrekkelijke waarde, die het bezit; maakt op velerlei bijzonderheden, die daarin voorkomen of daarop betrekking hebben, opmerkzaam; en omvat alzoo nog iets meer dan gemeenlijk gerekend wordt tot de zoogenaamde Inleidings-wetenschap te behooren. Het geheel uit deze bestanddeelen zamengesteld, moet strekken, om de kennis der H. Schriften onder ons te bevorderen, en tot haar regt verstand en gebruik den weg te banen. Aan zulk een Handboek scheen er in onze dagen behoefte te zijn.’
Schumann's Practische Einleitung in die Bücher des Alten und Neuen Testamentes (Berlin 1848), is als leiddraad in dit werk gevolgd, dat echter genoegzaam, wat den inhoud betreft, afwijkt, om als een meer of minder oorspronkelijk werk beschouwd te kunnen worden, en daarom ook onder den naam des Schrijvers in het licht verschijnt.
Overeenkomstig de indeeling des Bijbels, in de boeken van het Oude, en in die van het Nieuwe Testament, zal het werk in twee Deelen bestaan. Het Eerste Deel ligt thans voor ons, en de uitgave van het tweede mogen wij, volgens de verzekering des Schrijvers in de Voorrede, vóór het einde dezes jaars te gemoet zien.
Zeer gepast vangt de Eerw. prins aan met eene Inleiding: over den Bijbel in het algemeen, in welke, in onderscheidene paragrafen, de namen, de oorsprong (ouderdom?), de talen, de overzettingen, het Kerkelijk gebruik, en de waarde des Bijbels overwogen worden, bl. 1-14. Hierna gaat hij over, om in een eerste Hoofddeel meer bijzonder te spreken over de Kanonieke boeken des Ouden Verbonds, hunne vroegere rangschikking, en later ingevoerde volgorde; en behandelt voorts, nadat het noodige omtrent de oude Hebreeuwsche Geschiedschrijvers in het algemeen gezegd is, in de eerste Afdeeling de ge-
{==616==} {>>pagina-aanduiding<<}
schiedkundige boeken, van bl. 25-125. In de tweede beschouwt hij de dichtkundige, van bl. 126-166, waar men, onder anderen, met genoegen zijne aanmerkingen omtrent de oude Hebreeuwsche poëzij zal lezen. De derde Afdeeling loopt over de Profetische Boeken, en hier heeft de Schrijver van de gelegenheid gebruik gemaakt, om het meest belangrijke aangaandde de Profeten, hun ambt, leeftijd, en voorspellingen in het midden te brengen, van bl. 172-256. Eindelijk worden in een Aanhangsel de Apocryfe Boeken des O.T. overwogen, en ten slotte wordt de geschiedkundige inhoud van de Boeken der Makkabeën in het licht gesteld, door een beknopt verhaal van de lotgevallen der Joden gedurende de drie laatste eeuwen vóór christus, van bl. 258-308.
De hoofddenkbeelden, die de Schrijver bij de onderscheidene Bijbelboeken der eerste en tweede Afdeeling ontwikkelt, betreffen: hun oorsprong, innerlijke gesteldheid, ouderdom, en (doorgaans) sommige der daarin voorkomende bijzonderheden. Bij het Boek esther wordt ook de geloofwaardigheid vermeld; hij de Jobeïde de voortreffelijkheid en waarde er van aangetoond; hij de Psalmen wordt gelet, behalve op het aantal, namen, en inhoud, ook op de opschriften, en verschillende makers, waarbij tevens belangrijke wenken omtrent de Boet-, Vloek- en Messiaansche Psalmen worden gegeven. Salomoos Spreuken geven aanleiding om ook over den vorm, en de waarde er van te handelen; en van het Hooglied, gelijk te verwachten was, worden de verschillende opvattingen voorgesteld.
Minder komen deze hoofddenkbeelden uit, waar de Schrijver ons, in de derde Afdeeling, met de Boeken der Profeten bekend maakt, en hij eene andere wijze van behandeling kiest; want nadat hij, bl. 179 en volgg., een algemeen overzigt van den leeftijd der Profeten heeft geleverd, en alzoo den ouderdom hunner nagelatene geschriften heeft bepaald, vestigt hij onze aandacht meer bijzonder óf op hun profetisch karakter, óf op hunne lotgevallen, óf op hunne voorspellingen, ook aangaande den Messias. Men gevoelt, dat juist de inhoud dier gewijde

{==617==} {>>pagina-aanduiding<<}
geschriften aanleiding gegeven heeft, tot deze verandering in beschouwingswijze. Wanneer echter bij de behandeling der Profeten op nieuw over hun leeftijd wordt gesproken, had zulks na het voorgedragene op bl. 179 en volgg. zonder schade kunnen vermeden worden.
Welk eene hooge waarde de Schrijver met het volste regt aan den Bijbel toekent, en van welk een verbindend gezag hij dit Goddelijk Boek voor den Protestant beschouwt, vernemen wij gaarne uit de volgende zinsneden, bl. 14: ‘De H. Schrift ontleent hare geheel éénige waarde zoo wel van haren buitengewonen oorsprong, als van haren hoogstgewigtigen inhoud, en wordt door de gansche Christenheid gehouden voor een Heilig en Goddelijk Boek, met geen ander geschrift gelijk te stellen. Onder den invloed van Gods Geest geschreven, onder Gods bijzonder bestuur bijeenverzameld, en door Zijne getrouwe zorg in den loop der eeuwen bewaard gebleven, is zij het gedenkboek van Gods openbaringen, de gewijde oorkonde des Christendoms, de onbedriegelijke kenbron der waarheid, die in christus is.
Als Protestanten in het bijzonder, erkennen en volgen wij geen anderen regelmaat voor ons geloof en onzen wandel, dan hare welbegrepene uitspraken, waaraan wij alle menschelijke leeringen toetsen (joh. v: 59, Hand. xvii: 11, 2 tim. iii: 16, 17, 2 pet. i: 19), waarmede wij alle vroegere en latere dwalingen bestrijden (mark. xii: 26, 27, Eph. vi: 17), waaruit wij de kennis putten van het éénig Evangelie, dat éene kracht Gods is tot zaligheid (Rom. i: 16, Gal. i: 8). In het verbindend gezag van dat Evangelie, ligt de grondslag onzer Godsdienstige en Christelijke overtuiging. Het licht dat in christus is opgegaan, duldt geene nevelen van onkunde en bijgeloof nevens zich (joh. viii: 12). De kracht die van Hem uitgaat, verbreekt de kluisters van ongeregtigheid en zonde (joh. viii: 32, 36). De troost dien Hij ons aanbiedt, schiet noch bij ontwaakt schuldgevoel (matth. xi: 28), noch onder het drukkend leed der aarde (2 Kor. iv: 16-18), noch in de bange stervensure te kort (2 tim. i: 10). Het leven dat Hij in ons opwekt door het Evangelie,

{==618==} {>>pagina-aanduiding<<}
is het ware leven des geestes, waardoor de inwendige mensch vernieuwd en geheiligd, en naar het beeld Gods herschapen wordt (joh. vi: 68, jak. i: 21, 1 pet. i: 23). En daarom kan er ook van het Woord Gods, dat in de Schrift vervat is, gezegd worden dat het blijft in eeuwigheid (jes. xl: 8, 1 pet. i: 25).’
Wetenschappelijk gevormd en onbevangen in denkwijze, spreekt de Schrijver menigmaal over sommige gedeelten des Bijbels een oordeel uit, dat bij elken onbevooroordeelde gereeden ingang zal vinden, en wij achten het niet ongepast daarvan een en ander bewijs te leveren.
Over het Boek esther handelende zegt hij (bl. 125): ‘Zeker verstrekt ons de inhoud meer tot droefheid en tot ernstige waarschuwing, dan wel tot navolging der voorbeelden ons daarin voorgesteld. Dit neemt echter niet weg, dat het geschrift, als geschiedkundig gedenkstuk en spiegel der toenmalige zeden, zijne waarde heeft, ook omdat het den oorsprong van het Purimfeest verklaart, en de leer van Gods voorzienigheid heerlijk bevestigt.’
Over de Vloekpsalmen luidt zijne meening aldus (bl. 150, 151): ‘Ten allen tijde waren de zoogenaamde Vloekpsalmen van david, waarin hij over zijne vijanden en tegenstanders soms de vreeselijkste verwenschingen uitspreekt, velen tot aanstoot. Zeker valt het niet te ontkennen, dat daarin veel voorkomt, wat in tegenspraak is met het gebod der vijandsliefde en vergevensgezindheid, zoo als wij dat in het Evangelie voorgeschreven (matth. v: 44) en door het voorbeeld des Zaligmakers (luk. xxiii: 54, 1 pet. ii: 23) aanbevolen vinden. (Vergl. Ps. xxxv, lxix, cix.) Maar niets is ook onregtvaardiger, dan den Zanger des O. Verbonds te willen beoordeelen naar de voorschriften en beginselen des N., dat liefde ademt. Men vergete daarbij niet, dat hij leefde onder den gloeijenden hemel van het Oosten; dat de Oosterlingen over het algemeen hevig zijn zoowel in hunne vervloekingen als (overdreven?) in hunne lofspraken, en dat blijkens de geschiedenis, bittere wraakzucht

{==619==} {>>pagina-aanduiding<<}
minder tot david's karakter behoorde, dan wel oogenblikkelijke heete drift. En wanneer men eindelijk in het oog houdt, dat hij, de gezalfde des Heeren, zijne persoonlijke vijanden doorgaans mogt aanmerken als vijanden en tegenstanders van God zelven, en dat hij te dezen opzigte ons, Christenen, nergens in den Bijbel tot navolging wordt voorgesteld, dan zal men ophouden, zich over een verschijnsel te verwonderen, dat even weinig bevreemdend, als ligt verklaarbaar is.’
Mogen velen weleer tot walgens toe het Hooglied van salomo hebben willen vergeestelijken, of tot vervelens toe verklaren als eene profetie der dagen van het N. Testament - wij zien met den Schrijver in dit gedicht niets anders dan een overblijfsel van de Erotische poëzij der Hebreën, waarin de kuische maar vurige min van een jeugdig paar, als bruidegom en bruid aan elkander verloofd, wordt afgeschilderd (bl. 167), en onderschrijven van heeler harte wat hij zegt: ‘in den bloei zijner jaren zullen zijne (salomoos) omstandigheden hem de meest gereede aanleiding gegeven hebben tot het vervaardigen van minneliederen (1 Kon. xi: 1, 3). En welligt werden zij later, bewaard in den mond des volks, tot éénen bundel zamengevoegd en onder de gewijde Schriften mede opgenomen, als bijlage tot zijne geschiedenis (1 Kon. iv: 32) en proeve van zijn kunstvermogen’ (bl. 169). Wie overigens deze gedachten nader ontwikkeld wil lezen, raadplege muntinghe, Gesch. d. Menschheid naar den Bijbel, D. VIII, bl. 128 en volgg.
Doch alzoo voortgaande zouden wij misschien te breedvoerig worden door onze ingenomenheid met dit werk, hetwelk wij tot hevordering van eene regte Bijbelkennis in de handen wenschen van al onze Protestantsche leerlingen en gemeenteleden, naardien zij er beknopt bijeen vinden, wat slechts verspreid in andere boeken werd aangetroffen. Wel is waar komt bij dit geschrift, dat meer voor het algemeen geschikt is, en daarom in populairen vorm het licht ziet, geene reeks van geleerde aanhalingen te pas, en in zóó ver heeft de Schrijver wèl gedaan ze weg te laten: maar vermits hij zijn arbeid

{==620==} {>>pagina-aanduiding<<}
ook bestemde voor godsdienstonderwijzers of die zich daartoe voorbereiden, voor kweekelingen voor de zendingszaak, voor eerstbeginnende beoefenaars der Godgeleerdheid, en voor zijne ambtgenooten in de heilige bediening, voor zoo ver zij daarvan kunnen gebruik maken bij hun onderwijs (Voorr. bl. viii), zoo kon wel eens de een of ander dezer laatsten, die toch ook tot de eigenlijke Godgeleerden behooren (voor welke de Schrijver echter zegt niet geschreven te hebben), den wensch uiten, dat, hier of daar, in korte aanteekeningen, bij sommige onderwerpen, de redenen waren opgegeven der afwijking van het gewone gevoelen, en der groaden waarom de wetenschap, op haar tegenwoordig standpunt, tot andere resultaten gekomen is.
Met verlangen zien wij het Tweede Deel te gemoet; doch kunnen den wensch niet terughouden, dat het werk, bij een te verwachten herdruk, door kleiner formaat en minder papier, meer verkrijgbaar voor het algemeen gesteld worde, daar men juist niet tot de minvermogenden behoeft te behooren om op te zien tegen den prijs van f 5, dien wij, te rekenen naar het Eerste Deel, meenen, dat het geheelè werk zal kosten. Onder hooger zegen stichte de arbeid des waardigen Schrijvers alle mogelijk nut voor de bevordering der kennis van de Heilige Schriften, die ons wijs kunnen maken tot zaligheid, door het geloof dat in christus jezus is.

h.
c.w.p.





De Remonstrantie en het Remonstrantisme. Historisch onderzoek door Dr. Joannes Tideman, Predikant bij de Remonstrantsch-Gereformeerde Gemeente te Rotterdam. Té Haarlem, bij de Erven F. Bohn. 1851. In gr. 8vo. 131 bl. f 1-50.

De tegenwoordige tijd is een tijd van kritiek, zeer mogelijk rijk aan heilzame vruchten voor hen die nà ons zullen komen. Het is eene vraag van den dag geworden: wat de verschillende Kerkgenootschappen onder-
{==621==} {>>pagina-aanduiding<<}
scheidend kenmerkt? Als het onderzoek daarnaar geleid en bestuurd wordt door liefde tot de waarheid, kan de uitslag geen andere zijn dan dat men elkander broederlijk nadert, en ondervindt, dat allen op hetzelfde grondgebied des geloofs staan. - Misschien is er geen ander Kerkgenootschap zoo partijdig en onbillijk beoordeeld als dat der Remonstranten, en uit dien hoofde heeft de Heer tideman een belangrijk werk gedaan, door een zuiver historisch onderzoek in te stellen naar den geest, het wezen en den aard van het Remonstrantisme. Zoo als hij de zaak heeft aangevat, is zijn arbeid eene geschiedenis niet zoo zeer van zijn Kerkgenootschap, maar van de levensuiting in hetzelve. Langs dien weg ontwijkt hij zoowel de vermelding als de beoordeeling van de misbruiken, welke sommige individuën van het Remonstrantsch beginsel mogten hebben gemaakt, of werkelijk gemaakt hebben.
De Schrijver heeft wèl gedaan met den officiëlen tekst van de Remonstrantie in zijn geheel op te nemen; deels, omdat zij weinig bekend is, maar bovenal, omdat zij de grond-acte is van het Remonstrantisme. Hij behandelt vervolgens haren oorsprong, inhoud, beteekenis en waarde. Met scherpzinnigheid beantwoordt hij de vraag, wat zij is: - een protest, een request, eene apologie, eene confessie? - en toont aan, dat zij dat alles te zamen, en niets van dat alles uitsluitend noch geheel is. Zij is dus inderdaad eene remonstrantie, een vertoog dat tot verweerschrift dienen moest; waarin zij die zich met het Kalvinistisch Determinismus niet konden vereenigen, gemeenschappelijk, in het openbaar, en luide, en bepaald, hun gevoelen uitdrukten, dat vroeger slechts door enkelen als een individuëel gevoelen was uitgesproken; maar dat nu als ware 't een officiëel karakter aannam. Het was eene stem in de Kerk, niet tegen de Kerk, maar tegen een gevoelen, dat, toevalligerwijze, eene zekere meerderheid van stemmen had verkregen.
Tideman doet onderzoek naar het oorspronkelijk Remonstrantisme (1610-1632), en geeft de bronnen op van den eersten en tweeden rang, waaruit het te kennen

{==622==} {>>pagina-aanduiding<<}
is, met vergelijking van de andere bronnen; zóó, dat het onderzoek ‘éérst analytisch de wezenlijke bestanddeelen van het Remonstrantsch gevoelen onderscheiden, dán synthetisch hun onderling verband kennen, en aldus hun gemeenschappelijk beginsel’ blijken doet. Langs dien weg komt de Schrijver tot het besluit, dat de Remonstrantie het eigen gevoelen der Remonstranten uitspreekt, betreffende eerst ‘de Kerkelijke belijdenis-schriften of formulieren, in verband met het gezag van Gods Woord in de H. Schriften.’ - Dat was 't groote struikelblok in de Protestantsche Kerk, die, losgerukt uit de banden van 't Pauselijk gezag en der decreten van Conciliën, vele leden telde, die noode weder den vrij geworden geest wilden buigen onder het gezag van formulieren, ten deele, zoo als de Augsburgsche Confessie, niet eens opgesteld of uitgesproken, om de gewetens van volgende geslachten aan hunne opvatting te binden. De Remonstranten, aan de Remonstrantie als eene negative belijdenis getrouw, hebben zich ook van dát gezag losgemaakt: erkennende de Heilige Schrift voor den eenigen regel des geloofs, maar de formulieren voor niet verbindend, dan in zoo ver zij met deze overeenstemmen.
Hier ontstaat evenwel de vraag: wie zal deze overeenstemming uitmaken? Doet het de Kerk? waar dan heen met de minderheid? Doen het individuën? welke waarborg alsdan, dat hun oordeel juist en waarachtig zij? Doch wij zullen ons met de formulier-kwestie niet inlaten; deels, omdat dit Tijdschrift zich liefst buiten Kerkelijke verschillen, inzonderheid buiten Kerkelijke geschillen houdt; deels, omdat wij voor ons-zelven nog niet verder zijn gekomen dan tot een: non liquet. Eene Kerk die geene gemeenschappelijke belijdenis bezit, loopt gevaar van verwarring. Als hare voorgangers de vrijheid hebben om te zeggen wat zij willen, dan is de gemeente, althans een deel der gemeente, gedwongen om te hooren ook wat zij niet wil. Daarentegen hebben formulieren van eenigheid, met de noodige anathemataas, veel van een strafwetboek. Zeker gaat het, dat, als de Heilige Schrift de Gemeente niet bewaart in de gehoorzaamheid des

{==623==} {>>pagina-aanduiding<<}
geloofs, formulieren wel huichelaars maken, maar de waarheid niet handhaven. In het midden treedt de voorrede van de belijdenis der Remonstranten, zeggende: ‘Gods Woord begrepen in de H. Schriften, is het eenige rigtsnoer des geloofs, de eenige regel der leere. Confessiën zijn uitleggingen des geloofs tot openbaring der waarheid, tot wering van laster, en opbouwing der Kerk in geloof en vrede. Als zoodanig zijn zij niet noodzakelijk, maar ook niet ongeoorloofd en zelfs eenigzins noodig, mits men aan haar geene onwedersprekelijke authoriteit toekenne, en ze niet tot gewetensbanden make, noch ook tot palen van de zaligmakende kennisse Gods.’ Mogte het overal zoo zijn!
Uitvoerig en duidelijk wordt het eigenaardig gevoelen van het Remonstrantisme over de leer der genade uiteengezet. De Schrijver stelt het in vollen dag, dat niet het verschil over formuliergezag en vrije Evangeliebelijdenis aanleiding gaf tot den praedestinatiestrijd, maar dat omgekeerd de praedestinatiestrijd het verschil over formuliergezag en vrije Evangeliebelijdenis deed ontstaan. Ware dit anders geweest, de uitkomst zou misschien dan ook geheel anders geweest zijn. Wat, indien de nu onderliggende partij de meerderheid verkregen, en de leer der genade, zoo als zij die opvatte, Kerkelijk vastgesteld had? - Zouden de Kalvinisten dan, daar de minderheid doorgaans de vaan opsteekt van liberaliteit en verdraagzaamheid, niet de vrijheid der Evangeliebelijdenis ingeroepen hebben? En zouden dan niet de vrienden van arminius, ter huuner verdediging, zich op de belijdenis door de Kerk aangenomen beroepen, en het Kalvinisch Rigorismus, als daarmede in strijd, verworpen hebben?
De Joodsche rigting van Gods volstrekte Souvereiniteit, die in het Opperwezen een absoluut Monarch meer ontziet dan bemint, werd bestreden door hen, die zich op 't zuiverder Christelijk standpunt bevonden, waarop men God meer lief heeft als vader, dan als koning vreest, en waarop de mensch, meer kind dan onderdaan, met zelfstandigen wil zijne afhankelijkheid van den vaderlijken

{==624==} {>>pagina-aanduiding<<}
wil gevoelt en erkent, en, in levensëenheid met den Vader, dien wil tracht te volbrengen, - het standpunt waarop geene uitsluiting dan alleen door ongehoorzaamheid te denken is. - Het verschil gold dus niet zoo zeer de oorzaak als wel den weg tot zaligheid; een verschil overwaardig om met ernst onderzocht te worden, maar ook te waardig om broederharten met haat te vervullen.
Dat de Remonstranten als voorstanders van verdraagzaamheid optraden, lag in hunne vrijzinnige denkwijze over het gezag der formulieren, en ook in hunnen toestand; daar zij als de minderheid behoefte hadden door de meerderheid geduld te worden. De Schrijver doet de verdraagzaamheid, zoo als die in de geschriften der Remonstranten werd voorgestaan, in haren aard en met hare grenzen kennen, en 't blijkt daaruit, dat zij, althans bij achtingwaardigen, gelijk episcopius, van limborch en curcellaeus, geene onverschilligheid was, waarvan ook de wetten van 1655 getuigenis dragen.
Daarna wordt gehandeld over het gevoelen in de Schriften der Remonstranten uitgedrukt, omtrent het gezag der wereldlijke Overheid in Kerkelijke zaken. De Remonstranten erkenden het, onzes inziens, te veel; de Contraremonstranten verwierpen het glad weg. Ieder had er zijne redenen voor, gegrond op den toestand waarin hij zich bevond. Inderdaad hadde 't, vóór 1618, aan de Staten van Holland gestaan uitspraak in het geding te doen, het valt wel niet te betwijfelen in wiens voordeel zij beslist zouden hebben. De Synode heeft 't anders beslist; maar 't is toch goed dat de Staten 't niet hebben kunnen beslissen. Een leerbegrip bij resolutiën en plakkaten uitgemaakt, zou grooter blaam op het Protestantismus geworpen hebben dan de Synode in elk geval treffen kan; al meent men ook hare uitspraak te moeten tegenspreken, of zelfs veroordeelen. Dit punt intusschen heeft, zoo als zeer juist wordt aangemerkt, door de veranderde betrekking tusschen Kerk en Staat van zelf alle gewigt verloren, en is nog slechts van historisch belang.
Bevredigend wijst de Schrijver voorts aan, hoe de af-
{==625==} {>>pagina-aanduiding<<}
wijzing van alle formuliergezag, de uitsluitende erkenning van het gezag van Gods Woord, en de leer der verdraagzaamheid en van het gezag der wereldlijke Overheid in Kerkelijke zaken, in verband stonden met de leer der genade; terwijl hij 't onderzoek eindigt met te antwoorden op de vragen: ‘Welke is de zedelijke vrijheid die de Remonstanten voorstonden, en uit welke oorzaak stonden zij deze zoo voor?’ Hij trekt daaruit het besluit: ‘dat de Remonstranten de heiligende strekking, het zoogenaamde zedelijk element van het Christendom, wilden handhaven tegen den schadelijken invloed van de leer der absolute genade, van het Dogmatisme, en van den formulierdwang der Kerk. Dit was de oorzaak waarom zij als voorstanders van het vrijheidsbeginsel in de Nederlandsche Hervormde Kerk optraden.’
Aldus heeft de Onderzoeker het Remonstrantisme op zich-zelven leeren kennen. ‘Om het juist te kunnen beoordeelen’ - zegt hij - ‘moeten wij het nog in zijn geheel, als historisch verschijnsel, op zijne plaats in de geschiedenis des Christendoms beschouwen. Daarna hebben wij met korte trekken deszelfs karakter aan te wijzen, eindelijk mogen wij na de voorstelling en beoordeeling, in het werk van Prof. scholten gegeven, deze niet voorbijgaan.’
Op den voorgrond wordt gesteld, dat het wezen der Godsdienst, en dus vooral het wezen des Christendoms een leven is in zelfstandige afhankelijkheid van God. Tideman ontwikkelt uit den loop der geschiedenis de eenzijdige rigting, welke de belijders van 's Heeren Naam volgden door óf te veel op zelfstandigheid, óf te veel op afhankelijkheid te drukken. Pelagius en augustinus treden op, doch het Semipelagianisme zegevierde over beiden. Vooral doet de Schrijver uitkomen, hoe in Nederland zamenstemming tusschen vrijheid en afhankelijkheid den toon gaf, maar van lieverlede overstemd werd door het Kalvinisme. De Remonstranten weêrstonden dien overheerschenden invloed en bandhaafden voor zich het vrijheidsbeginsel.
Nu wijst de Schrijver het karakter van het Remon-
{==626==} {>>pagina-aanduiding<<}
strantisme aan, om zijne prosopographie op te maken. ‘Het was eene poging van den Christelijk godsdienstigen geest in de Nederlandsche Hervormde Kerk, om in haar eene zelfstandige Godsdienst te bewaren. Als zoodanig heeft het een positieve strekking. Maar het moest hiertoe het vrijheidsbeginsel in belijdenis en kerkelijk leven handhaven tegen het overwigt, aan het afhankelijksbeginsel gegeven. Daardoor kreeg het een negatief karakter en dat in den strijd meer dan het positieve werd ontwikkeld, zoodat het meer en beter het gezag der formulieren beperkte, dan dat van Gods Woord bepaalde; meer en beter de leer der absolute genade met hare onvermijdelijke consequentiën bestreed, dan zijne eigene leer van de conditionele genade met hare noodzakelijke praemissen ontwikkelde. Het stond verder geheel op het anthropologisch en practisch gebied van het Christendom, en ontleende daaraan zijne kracht. Het had als tegenwigt tegen het determinisme en partikularisme in de leer, en in de gemeenschap der Kerk, zijne onmiskenbare en blijvende waarde. Als kampioen voor de Kerkelijke vrijheid vooral, wees het den weg, langs welken allen, in den geest der Hervorming, onder de niet beperkte heerschappij van den Heer, en de niet beperkte leiding van den Geest der waarheid, in de waarlijk Katholieke gemeenschap der Kerk, een ongehinderde vooruitgang in kennis, en geloof en leven mogelijk is. Het bood aan het Christendom eenen vorm, in welken het zich onbelemmerd kon ontwikkelen. Deze is een ruime en toch geen losse, niet geslotene vorm. Hij heeft eene bepaalde hooge plaats voor de Goddelijke genade in christus, eene bepaalde diepe plaats voor de menschelijke vrijheid, eene ruime plaats voor de liefde. Het is een vorm die voor uitzetting en verandering uit zich-zelven vatbaar is, en niet, zoo als de Roomsch-Katholieke, geheel, zoo als de meeste Protestantsche, ten deele moet
verbroken worden, wanneer, bij veranderd standpunt en bij veranderde betrekking tot de wereld, het Christendom in de Kerk eenen anderen vorm behoeft. En als zoodanig verdient het misschien, bij de nieuwe ontwikkeling des Christen-
{==627==} {>>pagina-aanduiding<<}
doms die zich schijnt voor te bereiden, in onzen tijd te meer de aandacht der Protestantsche Kerk.’ - Wie zal die aandacht weigeren! De Remonstrantsche broederschap heeft een vuurproef doorgestaan. Zij heeft, even als de met formulieren zwaar beladen zusterkerken, van de besmetting des tijds geleden; maar, ook zonder formulieren is de waarheid, die uit God in christus is, in haar met verjongde kracht heerlijk te voorschijn getreden. Zoo lang er mannen als een van der hoeven, en zijn gezaligde zoon, een van teutem, en tideman het woord voeren, blijkt het overvloedig, dat de Geest des Heeren niet uit hunne broederschap is geweken.
Hiermede stappen wij van 't werk af, dat eene bescheiden maar kordate apologie bevat, tegen de beschuldiging van het Remonstrantisme door Prof. scholten; wiens repliek echter wel niet achterwege zal blijven.
De Heer tideman heeft met dit werk eene belangrijke bijdrage tot de Kerkelijke geschiedenis geleverd. Het is niet eene geschiedenis der Remonstranten, maar eene historisch-wijsgeerige ontwikkeling van het Remonstrantisme; minder nog eene apologie dan eene expositie er van. Wie 't aanschouwt zoo als tideman 't vertoont, is wèl geschikt oordeel te vellen. De Schrijver, dunkt ons, verdient den dank van zijne Broederschap voor dit wèlgeschreven gedenkstuk, dat zijn verstand maar ook zijn hart vereert.

h.
j.h.s.





Handboek voor de vrienden der Zendingszaak, ten gebruike bij het houden en bijwonen der maandelijksche bedestonden voor de uitbreiding des Christendoms. Naar het Hoogduitsch. Door A. Rutgers van der Loeff, Theol. Doct. en Pred. te Leyden. Te Leyden, bij C.C. van der Hoek. 1851. In gr. 8vo. XVI en 664 bl. f 6-60.

Na eene lezing waaraan wij uren van waar genot te danken hebben, kondigen wij het tweede gedeelte van dit werk aan. Wij zijn gevorderd tot de vierde Afdee-
{==628==} {>>pagina-aanduiding<<}
ling, bezoeken Australië, en zien ons bekend gemaakt met de ligging en voortbrengselen van Nieuw-Holland, Van Diemensland, Nieuw-Zceland, Oostelijk-Polynesië, Westelijk-Polynesië en de Sandwichs-Eilanden, met het karakter hunner bewoners, en met de geschiedenis van den oorsprong der Zending, haren voor- en tegenspoed en hare gelukkige uitkomsten. Vooral is de Schrijver naauwkeurig in het verhalen van de niet Christelijke pogingen door de partij van Rome aangewend, om het Christelijk werk der Protestantsche Zendelingen te verstoren. De vrome paters hebben, niet zonder gevolg, den brandewijn en het Fransche kanon tot hunne bondgenooten gekozen.
In de vijfde Afdeeling leidt ons de Schrijver door West-Indiën, en Noord- en Zuid-Amerika. Wij maken kennis met de Zendingen der Broedergemeente op de Virginische en Engelsche Eilanden, met die der Methodisten, Baptisten en der overige Genootschappen. Vooral onder de Eskimoos verdienen de eenvoudige mannen, die hun leven voor de eer huns Zenders en voor menschengeluk veil hadden, eerbied, bewondering en liefde. Met weemoed zal men lezen van het lijden en de verdrukking der Amerikaansche volkstammen. Ware 't den Zendelingen gegund geweest hun werk te voltooijen, welk eene rijke winst zou er voor 't Christendom zijn behaald, maar, helaas! de Staatkunde en de brandewijn voltooijen de uitdelging dier stammen.
Eindelijk geeft de Schrijver mededeelingen over de Indianen in Spaansch en Portugeesch Amerika, Guyana, Brazilië, Patagonië, Vuurland en Araukanië. Het bijvoegsel dat de Zendingen voor Israël behandelt, is mager; zoo als ook tot hiertoe de uitkomsten zijn. Ook in ons Vaderland wordt de zaak van de toebrenging der Israëlieten ijverig ter harte genomen. Wanneer zal het uur slaan, dat Israël zijnen Koning te gemoet gaat? Wij weten het niet, en ‘het betaamt ons niet te weten tijd of ure, welke de Vader aan zijne magt heeft voorbehoudeu.’
De drie registers, bevattende: I. Namen van personen. II. Namen van plaatsen, volken en landen. III. Inhoud der Maandberigten van het Nederlandsch Zendelinggenoot-
{==629==} {>>pagina-aanduiding<<}
schap van 1799-1850, maken 't gebruik van dit werk, als legger, hoogst gemakkelijk, doch het gemak zou nog grooter zijn, als de bladzijden en niet de paragrafen waren aangewezen. Het werk is versierd met eene wereldkaart der Zendingsposten.
Ons oordeel is reeds in een vorig Nommer over dit werk uitgesproken. Zij die in de maandelijksche bidstonden tot de Gemeente het woord voeren, hebben hier een fonds, waaruit veel goeds is te trekken. Wij hebben nu een helderen blik over de onderscheidene Zendinggenootschappen, en kunnen met één oogopslag weten wát er voor de Evangelisatie onder de Heidenen en Mahomedanen wordt gedaan. Tevens kennen wij de landen en volken, waar gearbeid is, en die vanwaar nog de handen zijn uitgestrekt dergenen, die, gelijk de Macedoniër in paulus droomgezigt, de hulp der Christelijke liefde inroepen.
Wij bevelen dit leerrijke werk allen vrienden der Zending dringend aan.

h.
j.h.s.

Hoe de Duitscher denkt over Nederland en zijne Koloniën. Uit het Hoogduitsch. Tweede druk. Te Utrecht, bij B. Dekema. 1851. In gr. 8vo. 115 bl. f 1-15.

Den titel lezende is men nog in het onzekere over hetgeen dit werkje behelst. Wij aarzelden ook om het open te slaan, uit vreeze dat het welligt een dier onbekookte, oppervlakkige voortbrengselen mogt zijn, waarin alles wat Nederland en zijne Koloniën betreft, met groote laatdunkendheid wordt gehekeld of veroordeeld. Bedenkt men echter dat er reeds een tweede druk van verscheschenen is, dan verandert de ongunstige meening, en zij vervalt schier geheel, wanneer men een blik vestigt op de eerste bladzijde. Daar toch leest men: ‘Zoo ergens de toestand van een land, het karakter, de zeden en het bedrijf zijner bewoners den stempel der natuurlijke ligging en betrekkingen met de naburen dragen, dan geldt dit van Nederland. De overeenkomst die aldaar

{==630==} {>>pagina-aanduiding<<}
tusschen land en volk bestaat, geeft beiden dat karaktervolle, hetwelk indruk op den vreemdeling maakt en onuitwischhare herinneringen bij hem achterlaat. Eene reis in Nederland laat geen gemoed zonder innige bewondering voor de vlijt en levenskracht zijner bewoners. Het gelukte eenen standvastigen ijver, overvloed en schoonheid tevens te geven aan eenen met moeite der zee ontwoekerden en voor haar geweld beschutten grond. Hoe vriendelijk zijn niet het Maas-, Zee- en Kanaalland, de weg van Dordrecht naar Rotterdam, Delft en 's Gravenhage, de omstreken van Haarlem, Leiden en Amsterdam in de rijke Noordhollandsche dreven! Wat bevallige villaas, bloemen- en moeshoven, aan vele zuidelijke oorden van Duitschland nog onbekend; wat groene weiden, prijkende met het heerlijkste vee; wat frischheid, reinheid en netheid door het geheele land! Hoe digt bebouwd is het niet! En dit alles, wat ons aan tooverij doet denken, moet de Natuur en de elementen, ja zelfs de golven van den oceaan steeds bestreden (betwist) worden, en is - - een waarborg, dat de oude vlijt in Nederland niet verdoofd zal worden en zijne krachten immer jeugdig zullen blijven.’
Deze gunstige uitspraak. die meer bepaald moet strekken tot inleiding van het geschiedkundige gedeelte der taak, welke de Schrijver zich heeft voorgesteld, wordt gevolgd door eene beschouwing waarin hij toont, hoe zeer hij bekend is met de geschiedenis van Nederland, van de tijden der Republiek af, en inzonderheid een juisten blik heeft geworpen in de karakters van hen, die, in de laatste vijf-en-dertig jaren, eene rol op het Staatstooneel in Nederland hebben vervuld. Waar hij meent te moeten afkeuren, doet hij 't meestal in kiesche bewoordingen. Misschien valt hij Koning willem I wat te hard, ofschoon hij diens grootsche verrigtingen en ontwerpen niet verzwijgt. - Over het gehéel is hij jegens het Huis van oranje niet onpartijdig. Ook de vergelijking van Nederland met Groot-Brittanje, zoo als die hier voorkomt, moet tot eenzijdigheid en onnaauwkeurigheid leiden.

{==631==} {>>pagina-aanduiding<<}

In weerwil van zulke leemten en van eenige onjuistheden in de opgave der gebeurtenissen en daaruit gemaakte gevolgtrekkingen, komt het ons toch voor, dat de Schrijver, in het eerste gedeelte, naar onpartijdigheid streeft. Deze strekking missen wij echter in die gedeelten van zijnen arbeid, welke bepaaldelijk den handel van Nederland en van zijne Koloniën betreffen. De Schrijver had slechts een blik behoeven te werpen op hetgeen hij vroeger naar waarheid heeft ter neder gesteld, om, vooral ten aanzien van den invloed der Nederlandsche Handelmaatschappij, tot andere en betere gevolgtrekkingen te geraken. - Of zou, misschien, handelsbelang in dezen zijn oordeel benevelen? - Doch wij hebben slechts mede te deelen: ‘Hoe de Duitscher denkt over Nederland en zijne Koloniën.’
In de afdeeling over de Nederlandsche Financiën, die op bl. 24 aanvangt, ontmoet men weder eene vrij grondige bekendheid met het onderwerp. Wij lezen op bl. 25: ‘Met nog geen drie millioen inwoners, van welke zelfs een vijfde van de weldadigheid der vier andere vijfden leeft, heeft Nederland een jaarlijksch budget van 70 millioen op te brengen. Bij deze uitgave voor de algemeene aangelegenheden komt nog het niet veel mindere stedelijke en gemeente-budget. Ook daarmede is de rij der belastingen niet gesloten, want op den grondëigendom rusten bovendien nog zware polderlasten ten behoeve van den waterstaat. Vooral in Noord- en Zuid-Holland, en bijzonder in het laatste, zijn deze opbrengsten tot eene ongewone hoogte gestegen, ten gevolge der groote menigte hoog bezoldigde polderbeambten.’
Over het groote finantiële reddingsmiddel van 1844 zegt de Schrijver onder anderen: ‘Tusschen handel en krediet bestaat een onverbreekbare band, in die mate dat handel zonder krediet onmogelijk is. Werd het krediet een nieuw leven geschonken, dan konden ook weêr gunstige tijden voor het Vaderland aanbreken; was eens het krediet verloren, dan was alles verloren.’ Eenige regels verder (bl. 34) heet het: ‘Den Minister van hall komt de roem toe den maatregel van 1844 ontworpen,

{==632==} {>>pagina-aanduiding<<}
gelukkig doorgedreven, en door denzelven gesteund, gedurende zijn vierjarig bestier der financiën de achterstallen uit den weg geruimd, het deficit bestreden, de schuldconversie voordeelig voltrokken, de versmelting der oude munt met groote opofferingen nagenoeg ten einde gebragt, het evenwigt tusschen inkomsten en uitgaven zoo tamelijk hersteld en het openbaar krediet op nieuw bevestigd te hebben.’
De Grondwetsherziening is (bl. 41 tot 58) uitvoerig behandeld, ofschoon de Vertaler te regt geoordeeld heeft, onderscheidene bepalingen van de thans vigerende Grondwet, als van algemeene bekendheid in Nederland, te mogen overslaan. Alvorens tot het behandelen der Staatkundige gesteldheid, tijdens de Republiek over te gaan, geeft de Schrijver eenige belangrijke regelen ter overweging, die wij onzen lezers niet willen onthouden. ‘Wat grootsch tafereel zoude Duitschland te aanschouwen geven, zoo het, bij andere resultaten der volksbewegingen ten tijde der hervorming, en in verband met de Nederlanden en het Hanzeverbond, derhalve met vereende krachten, in het strijdperk der Natiën getreden ware!’
‘Hoe het ook zij, Duitschland mag niet uit het oog verliezen, dat de beide Republieken in het Noord- en Zuidwesten, in het boven- en benedenland, zijne verwondbare plaatsen beschermden en de openliggende grenzen tusschen de Alpen en den Oceaan voor vreemden invloed bewaard hebben; dat zij daar dezelfde taak vervulden, welke de Pruisische en Oostenrijksche marken in het Noord- en Zuidoosten was opgelegd, wel niet ter afwering van ruw en barbaarsch geweld, maar van eenen meer gevaarlijken vijand: - Waalsche zeden en beschaving, die in Frankrijk veel sympathie vonden. In weerwil dat de beide Republieken (Nederland en Zwitserland) zich van den Duitschen Bond afgescheiden hadden, arbeidden zij toch als Duitsche voorvechters in den Duitschen geest, die, in waarheid, Protestantsch in literatuur en wijsbegeerte is. De geest der hervorming, die Duitschland op nieuw bezielde en de hoogere vrijheid van

{==633==} {>>pagina-aanduiding<<}
Europa redde, vond ook in Nederland en Zwitserland zijne verkondigers en moedige verdedigers. - Spanje verspilde zijne beste krachten in den tachtigjarigen oorlog met de Vereenigde Provinciën, die door hunne standvastigheid misschien de hervorming van den ondergang reddeden, en stellig bevestigden. - Vervolgens werd Nederland, gedurende meer dan eene eeuw, de krachtigste bestrijder der Fransche veroveringszucht. Kortom, de buitenlandsche geschiedenis van Nederland bestaat bijna geheel uit gedurige oorlogen met de vijanden van het Duitsche belang; en zonder zulk eene krachtige verdediging der bronnen en mondingen van den Rijn, zoude het met Duitschlands grensmarken nog erger gesteld zijn, als [dan] thans het geval is.’
‘Koloniën en handelspolitiek’ staat aan het hoofd der afdeeling, welke op bl. 58 een aanvang neemt. Onder dit hoofd is natuurlijk sprake van den Graaf van den bosch, en het door hem ingevoerde kultuurstelsel, en hoewel er sterke kleuren worden gebezigd om dat kultuurstelsel en de daarmede in verband staande verrigtingen der Handelmaatschappij af te keuren, aarzelt evenwel de Schrijver niet, van den Generaal van den bosch op bl. 61 te getuigen: ‘Hij ademde de Oost-Indische bezittingen een nieuw leven in, en vooral grondde hij op Java een nieuw stelsel van kultuur, hetwelk aldra de gunstigste gevolgen voor den handel opleverde.’ - De vermeerdering van productie op Java en van den uitvoer worden vermeld, en hieromtrent bijgevoegd: ‘Slechts eene algeheele verandering in de Staatkunde der Nederlanders, ten opzigte hunner Koloniën, met grootere inachtneming van hetgeen tot hare welvaart dient, zoude de kultuur en handelsbetrekkingen van Java eenen duurzamen vooruitgang geven, ofschoon de toekomst eene langzamere en meer verstandige toename gebiedt, als [dan] van 1830-40 het geval was.’
Vervolgens wordt het nieuwe Handels- en Scheepvaartstelsel besproken, met dat van Engeland vergeleken, en daaruit een slotsom getrokken, die de lezer niet overal zuiver logisch vinden zal. Men moet die redeneringen

{==634==} {>>pagina-aanduiding<<}
in haren zamenhang in het werk-zelf nalezen. - Aan het slot vinden wij hier in cijfers het Nederlandsche handelsverkeer over 1846, 1847 en 1848 opgenomen.
Het laatste gedeelte van des Schrijvers arbeid heeft tot opschrift: ‘De overige betrekkingen van Nederland, zijne handelsbetrekkingen met Duitschland. Limburg.’ en vangt aan op bl. 85. Hier komt des Schrijvers bedoeling duidelijk voor den dag. Hetgeen tot dus verre zich bij aanduidingen heeft bepaald, wordt nu met veel scherpzinnigheid en bekwaamheid ontwikkeld: ‘Nederland, België, Denemarken moeten van zelven de bond genooten van Duitschland worden.’ Zie bier, voor zoo veel het bondgenootschap tusschen Nederland en Duitschland aangaat, hoe de Schrijver (bl. 87) zijne wenschen onbewimpeld bloot legt.
‘Misschien is het oogenblik zeer nabij, waarop de Duitschers, op den gewigtigen Nederlandschen bodem, het in de jaren 1814 en 1815 verzuimde weder inhalen zullen! Waarover klaagt het westen van Duitschland sinds 1815 het meest; wat heeft zijne ontwikkeling het meest gestremd? Dat men de Engelsch-Russisch-Fransche diplomatie veroorloofde, een Koningrijk der Nederlanden op te rigten, oogenschijnlijk om Duitschland tegen Frankrijk te beschutten, maar in waarheid om een bolwerk tusschen Duitschland en de zee daar te stellen; dat men Pruisen zijne kustlanden aan de Duitsche zee, en zelfs het matrozenrijke Oostfriesland en daarmede zijn steunpunt aan de Noordzee ontrukte, en het met Saksen in plaats van met de Nederlanden schadeloos stelde. Bij de vele verwantschapsbetrekkingen tusschen Rijnland, Westphalen, ja tusschen geheel Pruisen en Nederland, zoude eene naauwere verbinding van beide landen, voor alle deelen, eene groote politiesche commerciële en maritieme uitbreiding ten gevolge gehad hebben. Maar juist dit wilde de Diplomatie verhinderen, en de Pruisische Diplomaten lieten zich de zelfzuchtige verordeningen der vreemde welgevallen.’
Men ziet het: de Duitscher neemt het zoo naauw niet, met het regt dat wij, op het einde van 1815 en in den

{==635==} {>>pagina-aanduiding<<}
aanvang van 1814, door de eigene uitdrijving der Franschen, verworven hebben, om over ons-zelven te beschikken, en niemand dan ons-zelven toe te behooren. Hij ontveinst zich echter niet, dat de verwezenlijking zijner droomen - die inderdaad in vele gedeelten van Westelijk Duitschland ingang gevonden hebben - nog niet zoo gemakkelijk zal gaan, en dat, zal ze plaats grijpen, Nederland vooraf door groote rampen geteisterd, ellendig en hulpeloos moet worden ter neder geworpen.
Dit boekske is een gewigtig voortbrengsel, uit eene bekwame pen gevloeid, welke met den toestand van Nederland innig bekend is, en dat uit dien hoofde de aandacht verdient van allen, wier hart voor het Vaderland en deszelfs welvaart klopt. - Den Vertaler zij dank voor zijne fraaije vertolking, doch bij een anderen dergelijken arbeid, raden wij een min schaars gebruik aan van voorzetsels. Daardoor ontbreekt het den volzinnen wel eens aan genoegzame duidelijkheid. De Uitgever heeft voor een sierlijk uiterlijk en voor naauwkeurige correctie zorg gedragen.




Tooneelen uit den Burgeroorlog in Hongarijë in 1848 en 1849. Uit het Engelsch. Met eene titelplaat en de beeldtenis van den Banus van Kroätië, Baron Jellachich. Te Amsterdam, bij de Gebroeders Kraay. 1850. In gr. 8vo. X en 153 bl. f 1-80.

Tot ons leedwezen is dit werk eerst nu in onze handen gekomen; wij zouden er met meer genoegen een uitvoeriger verslag van hebben gedaan, toen de belangstelling in den strijd, met zoo veel hardnekkigheid en verbittering in Hongarijë gestreden, nog algemeen en levendig was. De gebeurtenissen van 1848 en 1849 in dat gedeelte der Oostenrijksche Staten, zijn nu reeds eenigermate in het vergeetboek geraakt, maar toch de beschrijving er van, zoo als die in deze Tafereelen geleverd wordt, verdient nog allezins te worden gelezen; omdat in der tijd de partijschap zoo veel heeft toegebragt

{==636==} {>>pagina-aanduiding<<}
tot verminking der feiten, en op het oordeel van belangstellenden zoo dikwerf een ongunstigen invloed heeft uitgeoefend.
Een werk over den burgeroorlog in Hongarijë, uit het Engelsch overgebragt, is een eenigzins vreemd verschijnsel. De Nederlandsche Vertaler zegt, dat hij wel de Engelsche vertaling, doch niet de oorspronkelijke Hoogduitsche uitgave heeft kunnen magtig worden. Gelukkig, dat de Engelsche Vertaler f. schoberl, evenzeer als de Nederlandsche, voor zijne taak volkomen berekend is geweest.
De lezers ontvangen hier in een levendigen, boeijenden stijl, 't verhaal der lotgevallen van een Oostenrijksch Officier, die, onder jellachich, tegen de Magyaren gestreden heeft, totdat eene ernstige wonde hem buiten staat stelde verder te dienen. Na die verwonding heeft de Schrijver nog meer dan vroeger zich met het gadeslaan van de zeden, gebruiken, gewoonten, denkwijze en vooroordeelen der bevolking kunnen bezig houden, en hij heeft zijne waarnemingen omtrent dat alles in dit werk bewaard. Men weet, dat die bevolking geenszins tot een en denzelfden stam behoort. - De Heer schoberl zegt in zijne voorrede te regt, dat de bevolking van Hongarijë bestaat uit een grooter aantal volkstammen, dan eenig ander land in Europa heeft aan te wijzen. Geene ineensmelting heeft het verschil dier stammen uitgewischt, want elke volkstam houdt zich afgezonderd van de anderen. De Magyaren en Slavoniërs of Slowaken zijn echter het talrijkst; de eersten bewonen bij voorkeur de vlakten, de laatsten zijn in de bergachtige streken gevestigd.
Noch de Schrijver noch een der Vertalers heeft het gewaagd te beslissen of de opstand, die een zoo bloedigen burgeroorlog ten gevolge heeft gehad, ontstaan is door eene overgewaaide vonk van de revolutionaire uitbarsting in Frankrijk, of is voortgesproten uit een misnoegen door heerschzuchtige demagogen, in de ligt ontvlambare gemoederen van een gedeelte der bevolking van Hongarijë aangekweekt; dan wel of de bewoners van

{==637==} {>>pagina-aanduiding<<}
dat land zich over wezenlijke grieven, wezenlijk onderdrukkende maatregelen hunner regering, te beklagen hebben gehad. Wij zullen hun voorbeeld daarin volgen, en zonder ons eenig oordeel aan te matigen, eenvoudig den Schrijver der Tooneelen laten optreden.
Na het uiterlijk voorkomen en evenzeer het karakter van den Banus jellachich, zeer gunstig te hebben afgeschilderd, schetst hij het leger, en zegt: ‘Wij hadden groot gebrek aan kavallerie; want het grootste gedeelte der huzaren-regementen, die in het Zuiden van Hongarijë gelegerd waren, had zich onder de vanen van kossuth geschaard. Velen der officieren, en al de manschappen, die niet van Magyaarsche, maar van Slavonische afkomst waren, waren echter tot ons overgekomen, en wij bevonden ons dus in staat om eenige escadrons bruikbare ligte ruiterij te vormen.’ - Zulk een eskadron kreeg hij-zelf onder zijne bevelen. (bl. 21.) ‘Dikwijls hebben wij het’ - zegt hij verder - ‘uitmuntend gehad, brassende als prinsen, door overvloed van allerlei aard omringd, in prachtige huizen wonende, en edelen tokayer drinkende; dan weder, weken achtereen, zonder huis of schuilplaats, naauwelijks eenige maïs-stengels voor onze paarden vindende; de tschuttera (groote houten flesch) met halfrottend moeraswater in plaats van wijn of sklikowitz (brandewijn van pruimen gestookt) gevuld. Dikwijls ook werden wij als wilde dieren gejaagd door de partijgangers van kossuth, en menigmaal ontkwamen wij hen slechts als door een wonder.’ - Dat zulk een leven vol afwisseling, voor een jong, moedig en eerzuchtig officier, in weerwil van de gevaren en ontberingen, veel aantrekkelijks kan hebben gehad, laat zich begrijpen.
Volgens den Schrijver waren het niet zoo zeer de familiën der groote Magnaten die deel aan den opstand namen, maar de meestal armoedige Hongaarsche Edelen, die over het geheele land verstrooid waren. Deze menschen, op twintig duizend zielen geschat, die zich voorheen als kleine grondëigenaars, of als jurats, of als officieren der Hongaarsche regementen, een bestaan verschaften, zijn vol mateloozen volkstrots, altijd tot krijgs-
{==638==} {>>pagina-aanduiding<<}
bedrijven en avonturen genegen, en hebben meerendeels weinig te verliezen.
Met veel levendigheid verhaalt de Schrijver de gevechten waaraan hij heeft deel gehad. Hoe zeer hij met zijn métier is ingenomen, blijkt genoegzaam uit plaatsen als de volgende, zoo als er meer dan een in het boek worden gevonden (bl. 50). ‘Eene kavallerie-attaque van dezen aard is iets zeer schoons, en nooit te vergeten door hen, die er aan deel genomen hebben. Wanneer zulk een corps, in digt geslotene orde, paard aan paard, in vollen galop over de vlakte stuift, met flikkerende sabels en brieschende paarden - waarlijk er is iets wegslepends in deze soort van strijd, gelijk geen ander wapen oplevert.’
Op onderscheidene plaatsen vïndt de lezer treurige bewijzen van barbaarsche wreedheid door de Hongaren aan het krijgsvolk des Keizers gepleegd. Zie hier een enkel voorbeeld (bl. 61). Van eene patrouille, bestaande uit een kadet, en drie huzaren, kwam slechts één man zwaar bebloed terug. ‘Door dezen huzaar geleid, begaven wij ons, met zoo veel spoed, als wij, over een, door bosch en kreupelhout doorsneden grond, konden maken, naar de plek om van daar de Honvöds te vervolgen en hun de gevangenen weder af te nemen. Toen wij eene kleine opene plek bereikten - welk een ontzettend schouwspel viel ons daar in het oog! Geheel naakt uitgekleed en door ontelbare wonden misvormd, lagen daar de lijken der twee huzaren; maar de kadet, insgelijks geheel uitgekleed, was aan eenen boom gebonden, nadat de monsters met de handbijlen, die zij gewoonlijk bij zich dragen, hem beide handen bij het gewricht hadden afgekapt. In dezen toestand hadden zij hem gelaten om langzaam dood te bloeden; maar de scherpe koude had het bloed doen stollen, en hij was nog in leven en volkomen bij zijne kennis, toen wij bij hem kwamen.’
‘Het was waarlijk ontzettend, den armen knaap (een frisschen, levendigen, stevigen knaap, van naauwelijks zestien jaren) aan te zien, die met mannelijke standvastigheid

{==639==} {>>pagina-aanduiding<<}
zijne pijn poogde te bekampen, en slechts nu en dan een zachten kermende zucht slaakte, die ons te dieper door het hart sneed.’
‘Met eene flaauwe stem en dikwijls afbrekende, verhaalde hij mij dat de Honvöds eerst de twee huzaren hadden neêrgehouwen, en toen geëischt dat hij hun inlichtingen zou geven aangaande onze positie en sterkte. Toen hij dit geweigerd had hadden zij hun geheel uitgekleed, geweldig met stokken geslagen, daarop zijne handen afgehakt en hem aan den boom gebonden, en waren eindelijk lagchend en zingend afgetrokken.’ - De dood verloste spoedig den moedigen jongeling uit zijn lijden.
Wij hebben in den aanvang van onze vlugtige aankondiging deze ‘Tooneelen’ tafereelen genoemd, en dat zijn ze in waarheid door het levendige der schildering. Wie het werk nog niet kent, zal 't gewis met groot genoegen lezen, en van Hongarijë en deszelfs bewoners een veel juister denkbeeld krijgen, dan hij waarschijnlijk tot nu toe er van heeft gehad.

Het leven van Mahomed. Te Amsterdam, bij W.H. Kirberger. In kl. 8vo. 199 bl. f :-60; 25 exempl. f 12-:

De Maandbode heeft wel gedaan met mahomed in populairen trant te behandelen. Die man verdient wèl zijne plaats in 't Walhalla der geschiedenis. Men staat verlegen met wien hem te vergelijken. Trouwens als veroveraar en stichter van eenen nieuwen vorm van Godsvereering heeft hij eene geheel oorspronkelijke rol vervnld. Twaalf eeuwen lang is hij reeds als een buitengewoon Godsgezant vereerd, en thans huldigen hem honderd tachtig millioen menschen. Van herkules zuilen tot den Indischen Archipel, van den Donau tot Voor-Indië en 't Himmelayah-gebergte wordt dagelijks uitgeroepen: ‘God is groot en mahomed is zijn profeet. De Romeinen hebben alles gedaan om hunne grenzen uit te breiden, maar weinig of niets voor de godsdienstige en zedelijke ont-
{==640==} {>>pagina-aanduiding<<}
wikkeling der verwonnen volken. Tschin-gis-kan heeft van de Gele zee tot aan den Oder slechts brand en moord gesticht. Mahomed en zijne opvolgers hebben een nieuw leven te voorschijn geroepen, en een groot gedeelte der aarde vervormd met 't zwaard en met eene dichterlijke spreuk.
Reden genoeg, om te vragen: wie was mahomed? - en wat heeft hij gedaan? Inderdaad is het jammer, dat eerst acht eeuwen na hem de eerste levensbeschrijving van dien zonderlingen man het licht zag. Sedert is er veel over hem geschreven; doch meest altijd eenzijdig: de een ziet enkel den bedrieger in hem, de ander plaatst hem in een geheel romantisch licht.
De onbekende Schrijver van dit werkje heeft getracht mahomed voor te stellen zoo als hij inderdaad is geweest. Zien wij, of hij geslaagd is. Vooraf gaat eene aardrijkskundige beschrijving en geschiedenis van Arabië, voor de bekendwording met mahomed onmisbaar. Een volgend Hoofdstuk beschrijft het leven, 't werk en 't lot van den voorgewenden profeet. Daarna wordt zijn karakter, doch met een al te Westersch oog bezien. Wij zijn 't eens, dat mahomed een bedrieger was, maar de Schrijver dringt niet genoeg in den geest van zijnen held; in zijnen toestand, en in de gebeurtenissen, die hem tot een bedrieger vormden. Er was immers nog iets anders dan het zwaard, dat zijne vijanden dwong voor hem de knie te buigen, en moge hij door zinnelijke voorstellingen zijne aanhangers tot verachting des doods hebben gestemd, hij ontnam hun nok waar ze op de aarde bijzonder gehecht aan waren: den wijn, den sterken drank, en het dobbelspel.
Het vierde Hoofdstuk handelt over de godsdienst van mahomed en den Koran. Hier hadden wij meer uitvoerigheid gewenscht, en daarvoor het volgende Hoofdstuk over de geschiedenis van het Islamismus wel willen missen.
De beoordeeling van het Islamismus is voor óns altijd eene veroordeeling van mahomed, omdat er geen bewijs is van de zending, die hij voorwendde. Minder begrijpen

{==641==} {>>pagina-aanduiding<<}
wij waarom het gemis van wonderen tégen hem zou getuigen: - het getuigt veeleer van zijne eerlijkheid, dat hij ze niet voorwendde. Een tweede gebrek ligt in het gemis van een offer tot verzoening. Geen wonder, mahomed had geen begrip van gemeenschap met God. Daarin ligt ook de bron van het derde gebrek dat de Auteur aanwijst: het gemis van kracht om 't hart te vernieuwen.
Na de geschiedenis van het Islamismus verklaart de Schrijver den gunstigen uitslag van mahomeds pogingen uit het karakter der Arabieren, zijn toestand, bekwaamheden, oogmerk en middelen. Verder uit de zwakheid der groote rijken, door de Arabieren met woeste dapperheid en vurige dweeperij aangetast. Hunne zegepralen waren geene wonderen. Zou een afgeleefde grijsaard de slagen van een krachtvollen jongen man weêrstaan? Niet anders stond ook het afgeleefde Romeinsch-Oostersch Keizerrijk tegenover de opgewonden zonen van het Oosten, maar de Frankische karel verpletterde hunne onbesuisde kracht. Hadden de volgelingen van Mekkaas profeet, aan den Jordaan en den Eufraat Franken of Germanen gevonden, de halve maan zou evenmin te Sion als aan den Bosphorus zijn opgegaan.
Nu vergelijkt de Schrijver maromed met den Verlosser der wereld aldus: ‘Jezus leefde en stierf in Judea; mahomed reisde en verkeerde met menschen van allerlei natiën en van vijandige Godsdiensten. Mahomed was een aanvoerder van Arabische rooverbenden, jezus ging het land door goeddoende. Mahomed werd een oorlogsman aan het hoofd van legers; jezus was “de vredevorst”. Mahomed was een man van ongebonden zinnelijkheid; jezus was “heilig, onnoozel, onbesmet, van de zondaren afgescheiden.” Mahomed was hoogmoedig; jezus was “zachtmoedig en nederig van hart.” Mahomed grondde zijne eischen op geheime openbaringen; jezus deed “de werken die geen ander mensch gedaan had”, genezende de zieken, en de dooden in het leven roepende. Mahomed riep zijne volgelingen op tot bloedvergieten en veroveringen; jezus vermaande Zijne discipelen tot be-
{==642==} {>>pagina-aanduiding<<}
rouw, ootmoed en liefde. Mahomed ontkwam zijne vijanden door de vlugt; jezus door een wonder op den vollen dag. Mahomed leerde eene godsdienst, die zich zelve wederspreekt; jezus was altijd dezelfde. Mahomed was een verdelger; jezus is de Zaligmaker.’
Wij gelooven den lezer geene ondienst te doen met hier ook nevens te plaatsen de vergelijking van sherlock, door blair, voorzeker geen onbevoegd beoordeelaar, een meesterstuk genoemd:
‘Ga tot uwe natuurlijke Godsdienst, vertoon haar mahomed en zijne leerlingen, zoo als zij, met wapenen en bloed bedekt, zegevieren over den buit van duizenden, die door hun overwinnend zwaard gevallen zijn. Toon haar de steden door mahomed in assche gelegd, de landen door hem geplunderd en verwoest, en de beschreijenswaardige rampen van al de bewoners der aarde. Nadat zij hem op dit tooneel heeft aanschouwd, breng haar dan bij hem in zijne eenzaamheid, ontsluit haar des Profeten binnenkamer, laat haar zijne vrouwen en bijwijven zien; laat haar hooren, hoe hij zich op openbaring en goddelijken last beroept, om zijn overspel en onreine lusten te regtvaardigen. Wanneer zij dit gezigt moede is, toon haar dan den gezegenden jezus, zoo als Hij nederig en zachtmoedig Zijne weldaden over alle menschenkinderen uitstort. Geef haar hem te aanschouwen in zijne eenzame oogenblikken, dat zij Hem volge naar den berg, en getuige zij van Zijnen eerbied en Zijne gebeden tot God. Breng haar aan Zijne tafel om Zijne sobere maaltijd te zien, en Zijne hemelsche redenen te hooren. Voer haar met Hem voor het gerigt, om te zien het geduld, waarmede Hij den spot en laster Zijner vijanden verdraagt. Leid haar naar het kruis, toon haar den zieltogenden Heiland, laat haar Zijn laatste gebed voor Zijne vijanden hooren: Vader vergeef het hun, want zij weten niet wat zij doen. Nadat de natuurlijke godsdienst beiden op deze wijze beschouwd heeft, vraag haar dan wie de Profeet van God is? - Doch wij hebben haar antwoord reeds vernomen, toen zij een gedeelte van dit toeneel door de oogen van den

{==643==} {>>pagina-aanduiding<<}
hoofdman, die bij het kruis de wacht had, aanschouwde. Door Hem sprak zij en riep zij uit: ‘Waarlijk deze mensch was Gods Zoon.’
Met fiksche trekken schetst de Schrijver den invloed van het Mohamedanisme op het verstand, karakter en geluk der volken die het belijden.
Het achtste Hoofdstuk wijst op de vooruitzigten, dat het Islamismus eenmaal onder zal gaan. De Muzelmanzelf gelooft dat, op grond van eene overlevering, dat zijn rijk door ligtharige krijgslieden uit het Noorden verwoest zal worden.
Een woord van opwekking besluit deze biografische beschouwing, die wij met veel genoegen gelezen hebben; doch waaromtrent wij niet mogten verzwijgen, dat ook zij nog altijd eenigzins mank gaat aan partijdigheid, en voor ons in 't eene punt niet volledig, in 't andere te uitvoerig is. Wij verheugen ons echter, dat de Maandbode een zoo goeden tred houdt, en bevelen hem ruimschoots aan.




Het leven van Johann Kaspar Lavater. Te Amsterdam, bij W.H. Kirberger. 1852. In kl. 8vo. 211 bl. f :-60; 25 exempl. f 12-:

Dit levensberigt van den Maandbode verdient mede eene algemeene kennisneming. Lavater zal niet ligt vergeten worden. Men weet niet wat méér werkte: 't geen hij sprak, of 't geen hij deed; maar zijn woord en bedrijf beiden waren uitvloeiselen van 't hooger beginsel in hem: de christus leefde. In dat licht wordt de edele man hier voorgesteld als mensch, Leeraar, Dichter en Schrijver. Kritische beschouwingen vindt men hier niet. Ook onthoudt zich de Schrijver van uitweidingen over de vernuftspelingen des waardigen mans ten aanzien der dingen in eene betere wereld. Hij geeft hem uit zijne geschriften zoo als hij was: eenvoudig, kunsteloos, waar. Daarom zal dit boekje ook nut stichten, want de stém van lavater, die zoo velen tot God heeft gebragt, klinkt er den lezer uit te gemoet.


{==644==} {>>pagina-aanduiding<<}

Nederlandsche Geschiedzangen, naar tijdsorde gerangschikt en toegelicht. Eerste Bundel. 863-1572. Te Amsterdam, bij Frederik Muller. 1852. In kl. 8vo. XVI en 400 bl. f 2-50.

Men heeft het compres gedrukte boek, en de opgaaf van den inhoud en der bronnen, maar in te zien, om overtuigd te worden, dat de Verzamelaar er veel tijd en zorg aan heeft besteed. De gedichten hier aangeboden zijn voor een goed gedeelte rariteiten, gezocht en bijeengebragt uit misschien honderd boekwerken, waarvan de meesten in gewone boekerijen niet gevonden worden. Het werk, of althans de Eerste Bundel, is dus een soort van letterkundig rariteitkabinet, voor 't welk zich menigeen aan den ijverigen Verzamelaar verpligt zal gevoelen. De gedachte van den Heer v. om dit werk zamen te stellen noemen wij dáárom gelukkig; ofschoon wij tevens prijzen, dat hij - onder de Geschiedzangen zoo velerlei opnemende, dat er misschien niet toe behoort - de verzameling niet tot een hoek voor het volk heeft gemaakt. De meêgedeelde stukken zijn niet alleen in 't Oud-Nederduitsch, maar ten deele ook in onvertaald Latijn, Oud-Engelsch, Oud-Fransch, en Oud-Hoogduitsch, en maken 't werk, in zijn geheel, alleen voor geletterden toegankelijk. De reden waarom wij dit toejuichen is deze, dat bij de keus der stukken, van 1566 af, geen onderscheid is gemaakt tusschen de feiten en de hartstogten. Men vindt dus ook velerlei opgenomen van 't geen de leden der strijdende Kerken, vooral in de eerste jaren van den Opstand tegen Spanje, over de Kerkdienst en de leer, elkander hartstogtelijks hebben toegevoegd. De ergernis door de schimpdichten van dien tijd wederzijds toegebragt, wordt door hunnen herdruk als vernieuwd, en 't is daarom goed dat de bundel in geene andere handen kome dan van dezulken die met verstand lezen, en 't gelezene met oordeel gebruiken.
Bij 't verzamelen voor den Tweeden Bundel zal de Heer v. verschillende gewigtige tijdperken ontmoeten van

{==645==} {>>pagina-aanduiding<<}
Staatkundige verdeeldheid, in welke de hartstogten zich óók, wederzijds, in dichtmaat uitgestort en noch zaken, noch zelfs personen ontzien hebben. Hij kan die tijdvakken niet verzwijgen. Eenmaal van 't gebied der feiten op dat der driften overgestapt, is hij te werk gegaan even onpartijdig als de geschiedenis-zelve, - die echter, in háre rollen, zeer veel niet opneemt van 't geen beter is vergeten te worden, en die nimmer haar oordeel verzwijgt. Zal hij ook dán wat buiten de rollen der geschiedenis, onder een sluijer van jaren, vergeten ligt, voor den dag halen, en met dezelfde stille onzijdigheid de partijen laten spreken? Wij gelooven dat het niet goed is; ja, dat het schadelijke indrukken kan maken. Naar óns gevoelen komt het ook niet te pas; want wij kunnen b.v. de schimp- en hekeldichten, in welke de Staatkundige partijen in ons Vaderland, van 1780 tot 1795, elkander gehavend en gelasterd hebben, maar niet beschouwen als Geschiedzangen: stukken welke de onpartijdige geschiedenis hare aandacht waardig keurt. In elk geval zouden wij 't gevaarlijk en onverant woordelijk vinden, wanneer die hartstogtelijke rommelzoo herdrukt, en 't volk in handen gegeven wierd. - De Heer v. gelieve deze aanmerking te overwegen. Wij zijn met dit werk te zeer ingenomen, om niet rondborstig te zeggen wat wij beschouwen als een gebrek in den Eersten Bundel en als een struikelblok voor den volgenden.
Een overzigt te geven van den veel bevattenden inhoud laat ons bestek nu niet toe; maar wij bevelen elken beoefenaar van geschiedenis of dichtkunst den bundel; doch ook hem-zelven, bij 't lezen der laatste 150 bladzijden, verdraagzaamheid aan. - Het werk bevat zelfs menig meesterstukje van stijl, vers-schikking, en berijming. Dat er niets nieuws onder de zon is bleek ons ook nu weder; want we vonden een voorbeeld van van alphens verhevene:

- - - - - - maar Neêrlands God zei ‘ik!’ 

in 't verheven, hoewel door den naslependen staart ver-
{==646==} {>>pagina-aanduiding<<}
hurgerlijkte en verlamde slot van een stukje, getiteld: Geuzen-echo, op bladz. 274:

o God! wie zal dit arme volc 
Verlossen uit den stricke? - Icke! 

De lezers dienen overigens te onthouden, dat de gedichten niet allen geschreven zijn in de jaren der gebeurtenissen; maar later: zij zijn maar zoo, naar de tijdsorde der gebeurtenissen, hier gerangschikt. Wie dat vergeet zou kunnen meenen, dât er lang vóór de helft der zestiende eeuw reeds gedichten zijn geschreven in de nieuwere, vloeijender versmaten. Dat ware verkeerd. Men dagteekent ze, niet zonder grond, van anna byns (1530). De Kerkhervorming heeft ook dáárin den schok gegeven. Wij merken echter aan, dat jan van hout (1575) de eerste is van de ons bekende makers van gedichten aan welke groote vooruitgang blijkt. Met dezen bundel voor ons, gelooven wij, dat de herschepping van de Nederlandsche dichtkunst eigenlijk in 1566 moet worden gesteld; als een gevolg van den stap tot krachtsontwikkeling in het Verbond der Edelen, dat alom, zoo wel bij tegenstanders als voorstanders, de gemoederen ontvlamde en de geesten verhief.
w.




Verspreide Gedichten van H.J. Schimmel. Te Amsterdam, bij Loman en Reudler. 1852. In gr. 8vo. 204 bl. f 2-10.

De bundel was niet lang verschenen, of hij was uitverkocht. De wakkere Uitgevers hebben getoond hun en des Dichters belang te begrijpen, door al 't mogelijke te doen, om het debiet te verzekeren, en ze zijn met ijver en geluk daarin ondersteund. Het zware velinpapier, het vignet, door c. rochussen geteekend en door w.f. wehmeijer gegraveerd, de druk, door m.j. portielje, en de rijke band, door h.a. van den heuvel; in één woord alles, is fraai. Bovendien is 't boek ook nog op sneê verguld, en toch is de prijs maar twee derden van 't geen men anders betaalde voor zulk een bundel op

{==647==} {>>pagina-aanduiding<<}
dik schrijfpapier, met een schraal vignet, of ook wel zonder vignet, en eenvoudig in karton. Wij brengen hun lof en dank toe; want hun voorbeeld en de vruchten die 't draagt zullen tot navolging opwekken. Gelijk goedkoopheid en spoed de briefwisseling en 't reizen vermenigvuldigen, zoo vermeerderen fraaiheid en goedkoopheid den aftrek van goede dichtbundels, die anders op de zolders der uitgevers blijven liggen, omdat elk den prijs te hoog, of het boek niet mooi genoeg vindt. Bundels als deze zijn goedkoope prachtwerken, die, in hun voorkomen en prijs, alle waarborgen van aftrek en herdruk medebrengen.
Maar ook aan den Dichter ligt die spoedige uitverkoop van den eersten druk. Het publiek kent hem van nabij uit zijne dramatische werken: Twee tudors, joan woutersz, gondebald, giovanni di procida, Oranje en Nederland, napoleon bonaparte, en Schuld en boete; ook uit menig Historiesch-Romantiesch verhaal, en zelfs uit de vijftien gedichten, hier aangeboden; want zij zijn reeds gedrukt, maar in Jaarboekjes en elders verspreid. En inderdaad die gedichten verdienden 't wél, dat zij in eenen bundel vereenigd, en alzoo tegen de vergetelheid beveiligd wierden. Zij zijn: Aan de Poëzij; Hagar; Margaretha van henegouwen; Het ronde putjen; Pieter dirkszoon hasselaar; Beatrix; Christus en de Volken; Prentjens-kijken; Herostratus; Zondag-morgen; Kennis-dorst; Guurtes kribbe; Terugblik, en twee Dramatische Fragmenten: Anna bolein; en: Frangesga di rimini.
Wij hebben niet alleen die stukken met vernieuwd kunstgenot gelezen, maar ook menige bladzijde bewonderd: om des Dichters echt poëtische opvatting van zaken en personen; om de rijkheid van zijn poëtischen woordenschat, en om de kunstkeurigheid waarmede hij dien doorgaans gebruikt; om de muzijk in de verzen, en, meer dan eens, ook om de muzijk in de maten en in de schikking van het rijm. Naar onzen pligt echter hebben wij ditmaal gelezen met het potlood in de hand, en aangeteekend wat, naar óns gevoel, nog niet geheel is áfge-
{==648==} {>>pagina-aanduiding<<}
werkt, of nog iets te wenschen laat, en wij zullen dat kortelijk opgegeven; opdat de Dichter 't overwegen kunne, bij 't corrigeren voor den herdruk.
Drukfouten zijn: beefde, voor beefden (bl. 33); wal, voor wat (bl. 149); liugi, voor luigi (bl. 192), en onrust, voor ontrust (bl. 59). De laatste fout maakt den versregel onleesbaar. - Op die bl. 149 is ook: ‘wat zal al uw’, niet welluidend. Er kan staan: wat zal uwe. - Onwelluidend en niet correct is, op bladz. 47, 't vers: ‘o Dat die vloek op mijn hoofd keere’: op zou naar, of keere zou kome moeten zijn; maar margaretha zegt: ‘ik vloek hem niet’, en er is dus geen vloek, die keeren kan. In de maat doet overigens die spondeus: ‘mijn hoofd’ een kwaad effect. - Aan 't hortende vers 9 op bl. 49 ontbreken denkelijk, vóór het rijmwoord, de woorden in het leven of iets dergelijks. Als er eenvoudig stond: Rust, die u het leven biedt ware 't in de maat èn korter èn correcter. - Op bladz. 185 vonden we óók een onleesbaar vers. ‘Als op den rand des afgronds; ik vertrouwde u; 'k noemde’ staat er. ‘Als op des afgronds rand; 'k vertrouwde u, ja, ik noemde’ zou beter zijn. - Voor 't manke ‘Het was stil’, op bl. 137, kan gezet worden: ‘'t Was nu stil’ - In couplet 2, of in coupl. 3, op bladz. 62, dient de rijmklank oet verwisseld te worden; 't beste zal dat zijn in coupl. 2: omdat 't water in een put geen
vloed is, en in 't vierde vers ook staat dijt, 't welk hier beklijft moet zijn. In 't zelfde geestige gedichtje vinden we, bladz. 53, 't harde: ‘karnde er’, dat daar ook verkeerd is. Men zou er beter lezen: roomde er. Ook, op bladz. 59, is veel duisters en stijfs in de twee eerste coupletten, vooral in 't tweede. - Op bladz. 33 ontbreekt, in de verzen 4-9, v.o. de interpunctie, dáár volstrekt noodig. - ‘Hoe mij het harte bonst’, bladz. 177, voor: Hoe (jaagt en) bonst mijn hart! is onzen keurigen Dichter gewis ontsnapt. Zulke lamme, ijle transpositiën vindt men bij sommige andere Schrijvers tegenwoordig dikwijls. Voor: wat werd hij kwaad! schrijven ze nu: wat hij kwaad werd! Voor: wat is zij schoon! - wat zij schoon is! enz. Wat die omzetting is, zullen we

{==649==} {>>pagina-aanduiding<<}
maar niet noemen. In onze jeugd gebruikte men haar, met eene zekere uitspraak, alleen om te bespotten en de menschen aan 't lagchen te helpen. Zij is strijdig met ons taalëigen, en zou te gemaakt zijn, als ze niet te plat ware. Wij begrijpen 't niet, hoe die spreekwijze van onze Amsterdamsche St. Anthoniesbreêstraal, uit het straatlied en de klucht in het treurspel en den deftigen stijl is gekomen; 't lienen en mienen, en de schienen en stienen uit eene andere buurt der hoofdstad is in de taal gegrond, en zou er beter voegen. De Heer schimmel heeft niet noodig die buurten te beluisteren, om nieuw te zijn. - De zucht om 't oude weêr op te warmen is niet minder ongelukkig, omdat men er onverstaanbaar door wordt. Waarom vindt men hier het oude woord nesk? Van honderd lezers zullen er geen tien zijn, die weten wat neskheid is. 't Is: zotheid, gekke onnoozelheid, misschien de dwaasheid van een beschonkene. Beatrix kan 't een noch 't ander zijn geweest, en toch wordt ze, op bladz. 91, ‘de schalke en neske schoone’ genoemd. Kan dat zamen gaan? Neen, zij was schalks, vrolijk en fier. - Op bladz. 181 wordt neskheid ook toegeëigend aan anna bolein. Die ongelukkige Koningin zegt daar, dat zij de menschen nooit uit haat gekwetst, maar wel uit neskheid gewond heeft. Men kan antwoorden, dat 't den zwakkere niet veel verschilt, of hij gekwetst wordt uit haat of uit dwaasheid. Zoo als 't gezegde er staat, sluit 't een opzet in óm te wonden, dat verachtelijk maakt wie 't koestert. De gedachte zal dus in alle opzigten beter zijn uitgedrukt als er staat: In jok, misschien, gewond; maar nooit uit haat gekwetst. - Bladz.
98 zit fredrik ter bisschopszete. Om te rijmen op veete is van 't woord zetel de sluitletter weggelaten. Dat is niet onaardig, maar is 't goed? Wij kunnen bezwaarlijk een zoutketel en een zoutkete voor 't zelfde houden. De letters in onze woorden zijn geene zinledige teekenen. - Vers 13, v. o, op-bladz. 185, moet noodwendig zijn: ‘Die eer hij 't licht verbeurt, eer hij ter helle vaart. - De naauwelijks hoorbare geluiden van 't golf gespeel eener rivier worden, op bladz. 194; zange-
{==650==} {>>pagina-aanduiding<<}
rige noten genoemd, die niet alleen over maar door een bloembed gaan: dat is een kapitale hyperbole. Op dezelfde bladzijde staat:

De maan was opontboôn, maar schonk heur glansen niet, 
Beschaduwd door 't gebergte, dat opdook in 't verschiet. 

Die opontboden maan, van onze aarde af beschaduwd, door gebergte dat opduikt, eensklaps voor den dag komt, is ál te dichterlijk. 't Zal geene moeite kosten om in een paar andere meer eenvoudige en natuurlijke verzen te zeggen, dat het donker was. - Eindelijk nog bl. 186. Daar zegt anna bolein:

Zie ginds het veêrlicht muschje', op de eiers neêrgestreken, 
Bij iedre rosse straal - het onweêrspellend teeken, - 
De vleugels klepperen, als wou ze, in trotschen waan, 
Met de aangescherpte neb den bliksem Gods weêrstaan. 

Wat moet het woordje ‘veêrlicht’ daar uitdrukken? Wil 't zeggen, dat het muschje niet zwaarder is dan een veer? of, dat het veêren heeft, die licht van kleur zijn? - Wij hebben volstrekt geen plan, om, gelijk andere half of geheel niet bevoegden, over de spelling mede te spreken, maar gelooven toch, bij deze gelegenheid, te mogen zeggen, dat zulke dubbelzinnigheden in de spelling door den Heer schimmel gevolgd, de onwaardeerbare geschiktheid van onze taal, om de omschrijving van dingen en gedachten te vervangen door 't beschrijvende van één enkel zamengesteld woord, ten deele vernietigen; òf men moet de beteekenis van 't woord ophelderen in eene Noot, zoo als 't hier geschieden moet, wanneer de Dichter wil, dat zijne lezers hem verstaan; maar dan is de omschrijving verkieselijker. - Eene Noot ware ook niet overbodig op bladz. 11, waar de toetredende abraham het wicht van honderd jaren torscht. Men zegt wel, dat de tijd honderd jaren lang moet dragen eer hij een groot man baart; de Aartsvader moest honderd jaren oud worden eer zijn zoon, zijn wicht izak geboren werd; wij dachten dus, dat met het wicht van honderd jaren, poëtischer wijze, 't kind izak werd bedoeld, en zouden in dien waan

{==651==} {>>pagina-aanduiding<<}
gebleven zijn, als we niet, bij eene herlezing van 't voorafgaande van 't gedicht, gezien hadden, dat hij gezegd was, te leggen in de armen van sara, en dat dus ‘'t wicht’ hier niet 't kind, maar de zwaarte beteekent. Deze onduidelijkheden liggen alleen aan de spelling, die ook dreigt onze schorre keelklanken aanmerkelijk te vermeerderen, van wier barbaarsche geluiden men zich overtuigen kan, overal waar gesproken wordt door mannen of vrouwen, die naar de letter spreken; gelijk wij geregeld eenmaal 's weeks ons daarin verlustigen kunnen. - Maar staan de woorden veêrlicht en rosse hier op hunne plaats? Voegen zij in den mond van een wezen, zoo bezig met zich-zelven als anna boleyn, in 't voorgestelde moment? Wij gelooven, neen. De situatie is te schrikkelijk verheven voor zulke ver gezochte détails. 't Zou minder onnatuurlijk zijn, als anna sprak van: zelfs het zwakke muschje, dat bij elke bliksemstraal (niet rosse straal) met de vlerken slaat, om zijne jongen (niet eieren) te verdedigen; maar 't is gansch niet waarschijnlijk dat de musch, of eenig andere vogel, zoo iets doet: althans niet, bij rosse stralen, die weinig verschrikkelijks hebben. Uit instinkt weten de dieren wel, dat ze tegen de Natuur niet kunnen kampen, en trachten bij noodweêr zich te verbergen. Bij 't verschrikkelijke witte licht van den bliksem mogen dan de vogels opschrikken, en met de vlerken slaan, maar 't is uit angst en niet om strijd te voeren. Spandaw zegt, met reden, in 't Vogelnestjen:

En bij 't raatlen van den donder 
Duikt ze 't kopje in 't nestjen onder 
En verwacht een wissen dood. 

Dát is de ware toestand van 't verschrokken diertje. Wij gelooven dus, dat de aangehaalde vier Alexandrijnen van bladz. 186, én om de situatie der spreekster, èn om de onwaarschijnlijkheid van 't bijgebragte voorbeeld uit het rijk der vogelen, allezins herziening vorderen. 't Zelfde is ook eenigermate toepasselijk op de vier voorafgaande verzen, betreffende de (den) arend bij zijn nest. Engeland is 't vaderland niet der arenden, hoe kan anna

{==652==} {>>pagina-aanduiding<<}
van zoo nabij dan met diens aard bekend wezen, en als zij van dingen spreekt die haar niet of weinig bekend kunnen zijn, welke kracht kan 't geven aan hare redenen, welken indruk kan 't maken op een nadenkenden hoorder; vooral op den haar vijandigen suffolk?
Dat vier- à vijfduizend verzen zoo weinig aanmerkingen in de pen geven, getuigt van hunne waarde. Wij hebben echter geene van onze aanteekeningen verzwegen: omdat een Dichter als schimmel navolgers zal vinden, en voor vele jonge Dichters een orakel zal worden, en hij dus trachten moet zijn werk zoo véél mogelijk te volmaken, en de kritiek verpligt is hem daartoe de hand te bieden. Nu wij, naar billijkheid, aan dezulken die de gedichten van den Heer schimmel nog niet kennen, een staaltje willen geven van de schoonheden die zij bevatten, staan wij verlegen; want die schoonheden zijn menigvuldig, en de keus is moeijelijk. In welk eene zeldzame mate de gaaf der objectiviteit aan dezen Dichter geschonken is, weet ieder uit zijne Dramaas. Wij gaan daarom de twee Dramatische fragmenten voorbij, met de eenvoudige betuiging, dat ze, behoudens 't aangemerkte, meesterlijk zijn. Tot eene proeve van den geest en stijl der poëzij, en van 't zangerige en schilderachtige der verzen, laten we hier volgen de vergelijking van 't Noorden en 't Zuiden, beginnende op bladz. 33.

Niet in 't neevlig, buiïg (⋆) Noorden 
Waar de winter woont, 
Die, aan bloemenlooze boorden, 
Op den sneeuwberg troont. 
 
Niet in 't slijk van lager gronden 
Waar de stormwind - zijn gezant, 
's Meesters wetten komt verkonden, 
Aan het afgestreden strand; 

{==653==} {>>pagina-aanduiding<<}

En verdelgend voorwaards rennend, 
Stammen splintert, tronken schaaft, 
Loten knakkend, knoppen schennend, 
Snorrend langs de velden draaft; 
't Stroomnat uit zijn banden wikkelt, 
Met een stormkap huift, 
Dat, ten opstand aangeprikkeld, 
Uit zijn bedding stuift; 
Niet, waar aan beschuimde boorden, 
Bij de sneeuwvlok neêrgehukt, 
't Blonde kind van 't blonde Noorden 
In de weide bloemen plukt. 
Bleeke koon, met gloeijend bloosjen! 
Wit met purper overspat! 
Purper, als het purpren roosjen, 
Wit, gelijk het lelieblad. 
 
Neen, in 't gloeiend, weeldrig Zuien, 
Zweeft haar vrije ontboeide geest, 
Waar de balsemgeuren kruien 
En zich de aarde reedt ten feest. 
Waar de zomer, onverwonnen 
Door den ijzren kampioen, 
Zich een webbe heeft gesponnen 
In het eeuwig, jeugdig groen. 
En er nestelt, en er wiegelt, 
Waar de oranjekorrel kleurt, 
En zich afkoelt en zich spiegelt, 
Waar de bron den bergrug scheurt. 
Waar de zefier wordt geboren, 
En zijn wiegjen schomlen gaat, 
Half in de aloë verloren, 
Of in 't boschjen van granaat. 
Waar 't insekt de frissche kleuren 
Van zijn vlerkjens tintlen doet, 
Badende in de myhrregeuren 
Stoovende in den zonnegloed; 
Waar de schoonen lokkend reien, 
Menglend tot den wulpschen dans, 
Bij 't geklingklang der schalmeien 
En het strenglen van den krans. 
Waar de lippen eeuwig kozen, 
En Itaaljes beemde blaauwt. 

{==654==} {>>pagina-aanduiding<<}

Bruine konen, donkre rozen! 
Vlechten, zwart als ebbenhout! 
In Itaalje, waar de pieken 
En de rotswand des vulkaans, 
't Eerst getint bij 't morgenkrieken, 
Als de woudvorst des Germaans, 
Neêrzien op de needrige aarde; 
's Vuurbergs zwart gesmookt kanteel, 
Dat den voet plant in de gaarde 
En het lijf dekt met fluweel! 

Ziet hier de beschrijving van den strijd in welken margaretha van Henegouwen overwonnen wordt door haren ontaarden zoon:

Vreeslijk klonk de maar door Holland: 
‘Willem nam Margreet de kroon, 
't Wapen zal het pleit beslechten 
Van de moeder en haar zoon!’ 
Zwijmend zag de Maas het glinstren 
En het blikkren van de knods. - 
Of de wintervorst haar toomde 
Bleef ze staan in 't golfgeklots; 
Schier onwillig om de koggen 
Met den krijgrenhoop belaân, 
Op haar schouders voort te kruien 
Langs de breede waterbaan; 
Maar der menschen haat was sterker 
Dan de weerwil der Natuur, 
En de kampstrijd werd gestreden: 
Wees gevloekt, rampzalig uur! 
Als van schaamte gloeit de liebaart - 
Hollands leeuw op 't gouden veld, 
Nu 't geruite ontploken vaandel 
Hertog Willems naadring spelt. 
Wagglend naakt de logge kogge 
Glinsterend van lans en spriet, 
Als een egel, die den vijand 
De opgetrokken stakkels biedt. 
‘Beiren, Holland’ galmt de krijgslens 
Bij het horten op elkaâr, 
Bij het botsen van de knodsen 
Op den ijzren beukelaar. 

{==655==} {>>pagina-aanduiding<<}

Bij het gruizlen en het suizlen 
En het gillen ondereen, 
Bij het kreunen en het steunen 
Der verminkten en vertreên. 
Bloedig wordt de strijd gestreden - 
De aarde schokt bij 't krijgsgerucht, 
Hertog Willem heeft verwonnen, 
Margaretha was gevlucht; 
Liet haar zoon den gravenzetel, 
Bukte voor d' ontaarde neêr, 
Zij, zij telde een paerel minder - 
De Engelen een misdaad meer. 

Als 't bestek ons dat vergunde namen we gaarne Guurtes kribbe, Zondag-morgen, of de Terugblik geheel over; maar wij moeten eindigen. 't Medegedeelde is ook genoeg voor elk, die maar eenig denkbeeld van poëzij en poëtische taal en stijl heeft. Wij hopen nog menigen bundel van den Heer schimmel te ontvangen, danken hem voor dezen, en wenschen dien ook nog menigen nieuwen druk.
w.

Duizend Spreuken der oudheid voor den Zoon der Negentiende Eeuw. Staat-, Zede- en Huishoudkundïge voorschriften van Pythagoras. Te Amsterdam, bij J.H. van Kesteren. In 16mo. 102 bl. f :-60.

De wijsheid van pythagoras, van welke 't hier aangeboden gedeelte zijner Gouden Spreuken eenig denkbeeld kan geven, was niet onvruchtbaar voor zijnen tijd. In zijne leerlingen en volgelingen vorderde en bewerkte hij de hoogst mogelijke eenvoudigheid en zuiverheid van zeden. Het doel van den Vertaler om met die Spreuken ook onder óns nut te stichten, is allezins loffelijk. Hier en daar is de vertaling stijf; elders hadden we die korter en naauwkeuriger gewenscht. No. 823, b.v., had moeten zijn: ‘Schrijf uwe wetten niet met een bebloed zwaard op de muren der steden.’ - Jammer ook, dat van deszelfs, dezelve, en hetzelve een overdadig gebruik is ge-
{==656==} {>>pagina-aanduiding<<}
maakt; men vindt die wel eens tweemaal in twee regels (No. 819). - Vele der spreuken zijn niet voor óns geschikt, zoo als b.v. 816: ‘Neem u in acht om, wanneer gij des morgens uitgaat, niet den eersten stap links te doen’, en 870: ‘De getrouwde man drage geen ander linnen, dan dat vervaardigd door de hand zijner vrouw’, of 348: ‘Ontzeg aan de priesters den titel van burger’; of 144: ‘Bemoei u nimmer met de belangen van het volk.’ - Ver de meesten echter bevatten nuttige lessen en wenken, die altijd en overal geldig blijven. - Het boekje is helder van druk en in zakformaat; men kan 't dus, op reis gaande, gemakkelijk bij zich steken, en de lezing er van, die tot ernst en nadenken stemt, is altijd aan te prijzen boven die van menig ander werkje, waarmede men enkel den tijd doodt. - Hiermeê eindigen wij, gedachtig aan de les in spreuk 980: ‘Schrijf weinig.’

Feesttoasten voor den beschaafden stand, enz. Te Gouda, bij G.B. van Goor. In 16mo. 104 bl. f :-50.

Het is voor Ref. nog een raadsel, waarom menschen die nooit in dichtmaat spreken, en van welke ieder weet dat zij geene twee rijmregels kunnen verzinnen, evenwel als zij een partijtje zullen bijwonen, volstrekt iets in dichtmaat willen te zeggen hebben. Hun getal is groot, en als zij genoodigd worden, wee dan hunne bekenden die verzen maken: zij moeten bon gré, mal gré, de lier voor hen spannen. Maar de aangekondigde rijmbundel kan hun, gelijk andere verzamelingen van feestdronken, in de hand worden gegeven, en dus de vervolgden tot een afleider dienen. Het boekje bevat toasten op ruim honderd en vijftig personen, instellingen en zaken. Wie er gebruik van wil maken, zal maar zelden verlegen staan; en wij hebben er niets onbetamelijks of dubbelzinnigs in gevonden. Dit laatste maakt het aanbevelingwaardig.





{==657==} {>>pagina-aanduiding<<}

De dubbele zelföpöffering. Naar het Engelsch van Mary Molesworth, door C.M. Mensing. Te Leyden, bij D. Noothoven van Goor. 1852. In gr. 8vo. 306 bl. f 2-70.

Miss francillon is eene eenige dochter en zelfs 't eenige kind van bemiddelde ouders uit den deftigen stand. Gelijk doorgaans zulke meisjes, wanneer zij op den leeftijd van drie- à vier-en-twintig jaren nog vrij zijn, en toch alles in zich vereenigen wat in een huwbaar meisje te wenschen en te verlangen is, wordt ook ada dikwerf door hare vriendinnen met de vraag gekweld: waarom zij niet trouwt. In zulke gevallen is 't zonderling genoeg, dat de wereld zoo ongaarne geloof slaat aan de menigmaal duidelijke verklaring, dat de regte adam nog niet gekomen is. Dit was ook het geval bij ada, die zich een ideaal had gevormd; maar gelukkig vindt zij nog bij tijds dat ideaal verstoffelijkt, in den persoon van den jongen Kapitein saint servais. De jonge Kapitein (natuurlijk geen Hollandsche Kapitein, want deze zijn de jaren der jeugd al lang te boven) voelt zich ook door hare bevalligheden aangetrokken en 't komt tot een engagement, hoewel er vóór en tégen is, zoo als met alle zaken. Het garnizoen van servais is in Bengalen, en zijne beminde is wel hereid om hem derwaarts te volgen; maar de bewilliging van hare ouders daartoe is niet te verkrijgen. Hij tracht dus bij een ander regement te worden overgeplaatst, dat óók wel uitlandig is, maar spoedig zal terugkeeren, en dit gelukt hem; maar juist breekt er nu een oorlog uit met de woeste stammen aan de Kaap, en hij moet eershalve ten strijde. Hij keert eindelijk van het oorlogstooneel terug, doch gewond, en met een kogel in de borst. Het gevaar waarin hij verkeert van elk oogenblik aan dien kogel te kunnen sterven, houdt bij verborgen, en wil in dien toestand het huwelijk verschuiven, en zelfs aan ada hare vrijheid terug geven; maar zoo edelaardig als zij is, blijft zij hem getrouw,
en verkiest zijn lot met hem te deelen. Eindelijk wordt

{==658==} {>>pagina-aanduiding<<}
hij toch van den kogel verlost, en tevens wordt hij vader. Einde goed, alles goed! Ziedaar het geraamte van dezen roman. Intusschen is er 't verhaal ingevlochten van een twist tusschen saint servais en diens vader, van zijn wegloopen, dienstnemen, straf, verzoening, en van den dood des ouden Kolonels. Het werk laat zich aangenaam lezen, en 't ontbreekt er niet in aan leerzame opmerkingen, gevoelens die 't hart verheffen, en tooneelen, wel in staat om het gemoed te bewegen. Het geheel is schoon, de karakters zijn goed volgehouden, en niet zelden meesterlijk geschilderd. Onder anderen is dat het geval met het karakter van den ouden Kolonel saint servais. Uit dit werk is te leeren voor vaders en moeders, voor mannen en vrouwen, voor zonen en dochters, en gelijk menig man zich wel eene ada tot gade zou wenschen, zullen er ook wel schoonen zijn, die een even gunstig oog op claude slaan.
Meer behoeven wij van deze pennevrucht niet te zeggen.
Ref. heeft opgemerkt, dat de Romanschrijvers drok gebruik maken van crisis in ziekten, en bovendien dit woord overvloedig gebruiken; minstens te veel om voor het forum der geneeskunde te kunnen verdedigd worden.
‘Zijne borst voor de scheede van zijnen degen te willen gebruiken’ is eene triviale uitdrukking, die ons herinnert aan gijs in den Overijsselschen Volks-Almanak; en niet past in den stijl van dit werk. - Sommige zinsneden zijn ook wat ondoordacht nedergeschreven, zoo als b.v.: ‘Van zijnen kant nam hij zoowel de dienstbetooningen als de liefkozingen zijner gade met kalme vriendelijkheid aan.’ Dit is méér dan Platonisch. - Ziedaar een paar opmerkingen, ten bewijze, dat ook déze voortreffelijke roman niet zonder gebreken is.
De vertaling was in goede handen, en toch vindt men eenige stootende taal- en drukfouten. De uitvoering doet de pers van noothoven van goor geene onëer aan; het vignet is allerliefst, doch 't sujet er van is weêrspannig tegen de wet der zwaartekracht.

l.h.v.





{==659==} {>>pagina-aanduiding<<}

Tien Maanden op Zee. Schetsen uit het leven van een Kajuitsjongen. Door A.J. Dieperink. II Deelen. Te Amsterdam, bij Gebroeders Kraay. 1852. In gr. 8vo. 380 bl. f 4-25.

Wij hebben dit werk met ongemeen veel genoegen gelezen. De stijl is zeer vloeijend, de verhaaltrant los en aangenaam, en 't onderwerp boezemt te meer belangstelling in, omdat de zucht voor de zeevaart veld wint, meer en meer, zelfs onder den deftigen middelstand. Het schijnt dat de Schrijver-zelf óók gedacht heeft, van Nature voor de zee geschikt te zijn; maar, zoo als 't er velen gaat, genoeg heeft gehad aan zijne éérste reize. Wij vermoeden althans, dat 't zijne eigene ontmoetingen zijn, waarvan 't verhaal hier ondersteld wordt te vloeijen uit de pen van den zoon eens mandenmakers te Amsterdam. - Heeft hij dan zoo véél bijzonders ondervonden? Volstrekt niet; behalven dat hij te Nieuwe-Diep aan verleiding heeft blootgestaan, en aan boord te Soerabaija schandelijke tooneelen van ontucht heeft voor oogen gehad. Dit, gelooven wij, behoort niet tot de gewone ontmoetingen der jongens. Voor het overige heeft hij 't geringe werk van den kajuitswachter moeten doen, zijn deel aan klappen en straffen gehad, de mishandelingen gezien, waaraan de vóórjongens onder gemeene fielten kunnen blootstaan, en 't gevaarlijke werk leeren kennen der matrozen in den storm. Niets daarvan beantwoordde aan zijne verwachtingen van het zeemansleven, dat hij zich als een heerenleven had voorgesteld; aan boord kreeg hij er 't heimwee van, en toen hij den Hollandschen grond weêr betrad zwoer hij de zeevaart voor eeuwig af, en besloot maar bij 't mandenmaken te blijven, waaraan hij, voor zich, heel wijs heeft gedaan. - Zulk een verhaal is gansch niet geschikt om tot de zeedienst aan te moedigen, en wij keurden dáárom aanvankelijk het werk af. Maar 't getal der knapen, die, verblind door de fraaiheid onzer schepen, zich een Arcadië voorstellen vol zonneschijn en vlag- en wimpelguir-
{==660==} {>>pagina-aanduiding<<}
landen, en
naar zee willen; doch na een, twee of drie reizen uitscheiden, en alzoo een gedeelte van hunne gewigtigste levensjaren vermorsen, en hunne ouders verdriet, kosten, en ten slotte bittere teleurstelling berokkenen, is grooter dan men denkt. Om die reden komt het werk ons, bij nadenken, voor, in hooge mate nuttig te zijn, en wij raden elken vader, elken voogd, wiens zoon of pupil naar zee wil, dringend aan, om dien knaap, door middel van dit werk, bekend te maken met 't geen hij te wachten heeft. De geboren zeeman zal er zich niet door laten afschrikken; maar wie zich de vaart als eene aaneenschakeling van pleizierreizen voorstelt, kan er door tot inkeer worden gebragt. De Schrijver heeft dus wèl gedaan met de geschiedenis van zijne dwaze verwachting en droevige ontgoocheling in het licht te zenden; anderen ten spiegel en waarschuwing. Ref. wenscht dit werk den ruimsten aftrek toe, en beveelt wat er in gezegd wordt omtrent de mishandelingen, de ongodsdienstigheid, en somwijlen de ontucht aan boord, zeer in de aandacht van elken weldenkende, die er invloed op kan uitoefenen.

Klaverblad van Verhalen voor de Jeugd. Een geschenk voor Jongelingen en Meisjes die de deugd beminnen. Door Mejufvrouw Christine van G...Te's Gravenhage, bij H.C. Susan, C.Hz. In kl. 8vo. 100 bl. f :-70.

Een in- en uitwendig lief boekje, met drie platen in steendruk. Voor jongelingen is de lectuur hier aangeboden te kinderlijk eenvoudig, maar voor knapen en meisjes verdient zij alle aanbeveling. Ouders en opvoeders kunnen ze hunnen lievelingen met gerustheid in handen geven. Elk der verhalen is geschikt om 't geloof aan eene wakende, alles besturende Voorzienigheid op te wekken of te versterken. Zij ademen allen een geest van zachtheid en godsdienstigheid, die treft en bekoort, en achting inboezemt voor de jeugdige Schrijfster, en zeer geschikt is om hare jonge lezers te doen wenschen zoo werkzaam, braaf en godvruchtig te worden, als de hoofdpersonen in haar Klaverblad. - Het werkje ontmoete bijval naar verdienste; de jeugd tot nut, en de zedige Schrijfster tot aanmoediging en belooning. Voor de nette uitvoering verdient ook de Uitgever allen lof.


{==661==} {>>pagina-aanduiding<<}

Boekbeschouwing.





Het geloof en leven des Christens, eenvoudige en duidelijke voorstelling van de hoofdwaarheden der Christelijke Godsdienst, door S. Hoekstra, Bz., Leeraar der Doopsgezinde Gemeente te Akkrum. Te Sneek, bij van Druten en Bleeker. 1851. In kl. 8vo. XVI en 343 bl. f 2-25.

Het ontbreekt in ons Vaderland zeker niet aan oorspronkelijke handleidingen, tot de kennis der Christelijke Godsdienst, en vooral de laatste 25 jaren hebben eene menigte van dergelijke geschriften zien verschijnen. Oppervlakkig oordeelende, zou men daarom kunnen denken, dat een nieuw werk van gelijksoortigen inhoud veilig kan worden gemist, maar wij zijn evenwel van een tegenovergesteld gevoelen, en verblijden ons veelmeer, wanneer wij door desbevoegden het zelfde onderwerp op nieuw behandeld zien; deels: omdat langs dien weg de waarheden der Godsdienst uit verschillende oogpunten beschouwd, en van onderscheidene kanten toegelicht worden; deels: wijl die beschouwingen en toelichtingen altijd iets eigenaardigs moeten hebben, wanneer zij oorspronkelijk zijn van leden van Protestantsche Kerkgenootschappen, buiten het eigenlijk gezegde Hervormde; waaruit natuurlijk eene nadere bepeinzing der waarheden van onze belijdenis, en der redenen waarom men die zóó, en niet anders gelooft, moet voortvloeijen.
Met genoegen vernamen wij dan ook de uitgave van het voor ons liggende boek, en nadat wij het gelezen hadden, vonden wij des te meer reden, om ons daarover te verheugen; niet, als stemden wij in alles overeen met den Schrijver, of als deelden wij overal in zijne zienswijze; het tegendeel moge veelmeer blijken uit sommige aanmerkingen, die ons onder de lezing voor den geest zijn gekomen, en die wij mededeelen, meer als bewijzen der

{==662==} {>>pagina-aanduiding<<}
belangstelling waarmede wij zijn werk hebben gelezen, dan uit zucht om bedenkingen er op te maken.
Blijkens het Voorberigt bedoelde de Schrijver ‘het bevorderen van Evangelische kennis en Christelijk leven bij jeugdige Doopsgezinden, en bij zulke leden der Gemeente, voor wie de weg tot wetenschappelijk onderzoek niet openstaat.’ Naar deze verklaring, en op den titel afgaande, zou men zeker denken dat het werk uit twee deelen bestond, waarvan het eerste over het Christelijke geloof, het andere over het Christelijke leven handelde. De Schrijver heeft echter met deze beide woorden, slechts één enkel denkbeeld willen uitdrukken, waarvoor hij geen woord wist te vinden. Maar vroegen wij ons af: zou het woord ‘Geloofsleven’ niet volkomen de bedoeling van den Eerw. hoekstra hebben uitgedrukt, die te regt het onafscheidelijkst verband tusschen Christelijk geloof en Christelijk leven vaststelt?
Eene lezenswaardige Inleiding beschouwt vooraf de Godsdienst en hare kenbronnen, bl. 1-40; en nu wordt het werk in twee deelen gesplitst, van welke het eerste de wederkeerige betrekking van God en den mensch, tot op de stichting van het Koningrijk Gods (Oude Verbond) ontvouwt; en het tweede het Koningrijk Gods, of de eenheid des menschen met God in en door jezus christus (Nieuwe Verbond) beschrijft. Het eerste deel bevat weder vier afdeelingen, waarin afzonderlijk wordt gesproken: 1o. over God in zijne betrekking tot het geschapene, in het bijzonder tot den mensch; 2o. over 's menschen oorsprong, natuur, aanleg en bestemming; 3o. over 's menschen afval van God door de zonde, en 4o. over de voorbereidende openbaringen tot grondlegging van het Koningrijk Gods. Het tweede deel behelst drie afdeelingen: in de eerste waarvan wordt gehandeld, over de stichting van het Koningrijk Gods. In de tweede: over onzen ingang in het Koningrijk van christus. En in het derde, over het Christelijke leven, zoo als het zich in zijnen rijkdom openbaart. Den inhoud dezer laatste afdeeling wil de Schrijver niet beschouwd hebben als eene afzonderlijke zedeieer, naast de geloofsleer, maar slechts

{==663==} {>>pagina-aanduiding<<}
als eene meer ontwikkelde toepassing van het hartelijke geloof in ghristus, op de voornaamste toestanden, betrekkingen of omstandigheden des levens. (Voorber. bl. iv.) Het is ons niet mogen gelukken de kracht en de beteekenis dezer redegeving regt te vatten, want, blijven wij vragen, is dan toch de zedeleer in den grond wel iets anders, dan de toepassing van des Christens geloof, op zijn leven?
Na aldus den hoofdinhoud te hebben voorgesteld van het werk, willen wij in het kort de aanmerkingen mededeelen, die wij voor ons-zelven gemaakt hebben.
Wanneer wij (bl. 15) lezen, dat de oude bedeeling zich zeer juist met een verbond laat vergelijken, maar dat het woord ‘Verbond’ slechts overdragtelijk op de bedeeling van het Nieuwe Testament kan worden toegepast; dan vragen wij: of wij dan ook niet in zóó ver het N.T. een ‘Verbond’ zouden kunnen heeten, als God, onze Vader door christus, daarin Zijnerzijds ons van Zijne liefde verzekert, en het eeuwige leven belooft; als wij onzerzijds, door ootmoedig werkzaam geloof den Zoon aannemen, dien Hij ons gezonden heeft?
Te regt wordt de duidelijkheid der openbaringen des Bijbels geroemd, omdat er, in eene taal, die ook voor eenvoudigen verstaanbaar is, van God en Zijn welbehagen, en van den weg der zaligheid gesproken wordt (bl. 17); en naar waarheid getuigt de geschiedenis der uitbreiding en vestiging des Christendoms, dat overal, waar christus waarlijk gekend en beleden begon te worden, ook de verlichting en beschaving der volkeren met rassche schreden voorwaarts gingen (bl. 31). Maar hoe strookt dit met hetgeen wij lezen (bl. 177), dat er eene zekere ontwikkeling en beschaving toe behoort, om in den waren geest des Evangelies door te dringen, en den zegen die(n) christus schenkt, te waardeeren, en waarlijk zegen te achten? Wat moeten wij dan van onze Zendelinggenootschappen denken, die immers de gezegendste vruchten op haren arbeid inoogsten, zonder met de verkóndiging van het Evangelie te wachten tot de ruwe volkstammen waaronder zij arbeiden, eene zekere

{==664==} {>>pagina-aanduiding<<}
ontwikkeling en beschaving verkregen hebben? Onzes inziens is het een der bewijzen voor de hooge waarde des Evangelies, dat de hoofdwaarheden die het voordraagt, door den onbeschaafde evenzeer verstaan kunnen worden, omdat zij weerklank in zijn verstand en hart vinden, als zij voor den meest ontwikkelde de rijkste stof tot eerbiedig nadenken opleveren. Naar óns gevoelen dient verstandsontwikkeling, zoodra zij eenen zekeren trap bestegen heeft, meer, om de veelzijdige waardij des Evangelies in haren geheelen omvang te beoordeelen en op prijs te stellen, terwijl de kennis van het Evangelie op zich-zelf, op hare beurt, weder het middel tot hoogere beschaving wordt.
Naar de meening des Schrijvers, wordt het bestaan van een boos wezen, dat op den mensch invloed uitoefent, nergens door de gewijde Schrijvers geloochend, die veel meer schijnen 't te hebben aangenomen (bl. 43). Wij gelooven eene schrede verder te moeten gaan, en te stellen: dat, zoo men wil vasthouden aan hetgeen jezus en Zijne Apostelen te dezen aanzien geleerd hebben (men zie matth. xiii: 39, luc. xxii: 31, joh. viii: 44, 1 joh. iii: 8), er wel niet aan het bestaan van den boozen geest, en zijn invloed valt te twijfelen. Wij stemmen gaarne toe, dat sedert de Babylonische ballingschap, het reeds vroeger bij de Joden bestaande geloof aan den duivel, merkelijk is verbasterd, en men in later dagen daarvan het schromelijkste misbruik heeft gemaakt, ten tastbaren nadeele van het zedelijk leven: maar noch het een, noch het ander kan ons bewegen om daarom de leer-zelve ter zijde te schuiven, waar wij zien dat de Heer in het bijzonder onderrigt dat Hij Zijnen leerlingen mededeelde, ze als waarheid heeft aangenomen (luc. xxii: 31).
Zeker vinden wij in de Bijbelsche oorkonden geene melding gemaakt van eene vroegere bewoning dezer aarde door andere schepselen, maar had zij reeds langen tijd in hare ongevormde gedaante haren jaarlijkschen loop door den hemel volbragt, toen eindelijk de Heer aller dingen haar geschikt oordeelde, om eene woning voor nieuwe schepselen te worden (bl. 42); maar wat zwarig-
{==665==} {>>pagina-aanduiding<<}
heid om bij het Mozaïsch verhaal slechts aan eene herschepping te denken, en eene vroegere bewoning door andere schepselen aan te nemen, waarheen ons de onbetwistbare resultaten der Geologie wijzen? De hoofdwaarheid, waarmede de Bijbel aanvangt: in den beginne schiep God hemel en aarde, blijft daarom toch onverlet; en is deze redenering niet ongegrond, dan moet de meening des Schrijvers die later (bl. 48) voerkomt, daarnaar gewijzigd worden.
Op den dwazen en onbedachten wensch van sommigen (bl. 64), dat Gods bestuur eenen zoo beslissenden invloed op ons zedelijk leven moet oefenen, dat er voor ons geen strijd tot zonde meer ware; wordt te regt aangemerkt: dat wij alsdan niet vatbaar zouden geweest zijn voor ontwikkeling, volmaking, en zedelijk geluk. Wij zouden er nog bijgevoegd willen hebben, dat, indien God ons zóó geschapen had, dat wij niet konden zondigen, daarmede tevens al onze zedelijke vrijheid, al onze menschelijke waarde zoude te loor gegaan zijn; om niet te zeggen, dat onze deugd alsdan geene deugd, maar het gevolg van den nooddwang zoude zijn geworden. Dat dit echter volkomen in den geest des Schrijvers is, zien wij uit zijne redenering over den menschelijken wil (bl. 83).
Onder de bewijzen voor de onsterfelijkheid des menschen (bl. 91 en volgg.) misten wij ongaarne die, welke uit het Evangelie kunnen worden bijgebragt; wel is waar wordt daarop later (bl. 217) gewezen, als er gesproken wordt van de opstanding des Heeren, den hoeksteen van 's Christens geloof: maar waar met opzet gehandeld wordt over, en de argumenten voorgedragen worden voor onze voortduring na den dood, daar is het natuurlijk, dat men ook de zoodanige verwacht, die het Evangelie zoo stellig levert.
Is de zonde ongehoorzaamheid aan Gods geboden, en bestaat zij dus in overtreding Zijner bevelen, en in verzet tegen Zijnen wil; en volgt hieruit alzoo, dat alle kwaad, van welken aard het ook zijn moge, eigenlijk slechts zonde tegen God, en tegen God alleen is, omdat God de

{==666==} {>>pagina-aanduiding<<}
eenige Wetgever is, die over het zedelijke leven kan gebieden, dan vinden wij ook geene reden, waarom men ook niet, zoo als de Schrijver wil (bl. 74) van straf zoude moeten spreken; die, onzes inziens, uit het begrip van Gods regtvaardigheid voortvloeit. Want alhoewel wij gaarne toegeven, dat Gods liefde geenszins buiten Zijne regtvaardigheid mag worden gesloten, en Hij zoo wel in het straffen, als in het beloonen, mede het geluk der menschen beoogt: zoo gelooven wij nogtans, dat het hoofd-doel der Goddelijke straffen, gelijk dat van al Zijne handelingen, in Hem-zelven en in de openbaring Zijner volmaaktheden gelegen is.
Ongetwijfeld strekte het gebod door God aan de eerste menschen gegeven, om hen te oefenen in gehoorzaamheid (bl. 128); maar diende het ook niet tevens, om op eene kinderlijke wijze hen te bepalen bij het gevoel hunner diepe afhankelijkheid van hunnen Schepper?
Als de Schrijver, te regt, de meening van hen wederspreekt, die gelooven, dat er onder de Israëliten ten tijde van mozes nog geene denkbeelden bestonden omtrent een toekomstig leven, en in eene Noot (bl. 154) zijn gevoelen ontegenzeggelijk staaft: waarom zich dan ook niet tevens beroepen op Hebr. xi: 15-16? Eveneens hadden wij gewacht bij de leer onzer verzoening met God, gewezen te zien op matth. xxvi: 28, want in die getuigenis des Heeren zien wij ‘dat Zijn sterven waarlijk tot Zijne taak behoorde; dat het de kern van Zijn verlossingswerk was’ (bl. 201).
Het Evangelie, lezen wij verder (bl. 253), is geene leer, maar eene openbaring. Wij vreezen, dat deze verklaring aanleiding zal geven tot eene te eenzijdige beschouwing van den geheelen inhoud des Evangelies. Buiten tegenspraak zijn de zending van Gods Zoon op aarde, Zijn lijden en sterven, Zijne opstanding en verheerlijking zoo vele feitelijke openbaringen Gods, zoo vele gebeurtenissen waarin wij Gods heilige en genadige liefde en Zijn welbehagen aanschouwen, en ondervinden; maar het is evenmin buiten tegenspraak, dat al die gebeurtenissen door onzen Heer geleerd zijn, dat Hij ze Zijnen leerlingen vooraf verkon-
{==667==} {>>pagina-aanduiding<<}
digde, opdat zij bij de uitkomst te vaster mogten gelooven, dat Hij de christus de Zoon Gods was; en kon wel het voorbestaan van onzen Heer (om van geene andere leerbegrippen te spreken) ons wel anders dan door Zijne leer geopenbaard worden? Wanneer de aanwijzing ons gegeven wordt, om niet alleen op het Lam Gods te zien, maar ook het bevel ons wordt ingescherpt om den Geliefde des Vaders tevens te hooren. Ja, als de Apostel ons berigt, dat hij ons niet alleen verkondigt, wat hij van het Woord des levens gezien, maar ook wat hij gehoord heeft, dan vinden wij voor ons geene vrijheid, om het Evangelie alleen als eene openbaring, en ook niet tevens als eene leer te beschouwen.
Voor eene onwillekeurige vergissing houden wij, wat (bl. 270 in de Noot) voorkomt, als bestond er bij de Hervormde Kerk een afzonderlijke leeraarsstand. Het tegendeel is waar: in de Roomsche Kerk moge de Oud-Testamentische priesterklasse zijn opgenomen, - ‘de Protestantsche Christenheid (en daaronder in de eerste plaats, de Hervormde) heeft, (zeggen wij met Prof. kist (⋆)) in het gemeen op Evangelische gronden, het bezit van een geestelijken stand verworpen, en zij erkent, door de leer en den wandel harer voorgangers en zielzorgers voorgelicht, het onschatbaar voorregt, en de dure verpligting, elken belijder van het Evangelie voorgesteld, om mede te behooren tot dat uitverkoren Priesterlijk geslacht, bestemd om, met het hart en met het geheele leven, de liefde te verheerlijken van Hem, die uit de duisternis ons geroepen heeft, tot Zijn wonderbaar licht!’
Moge het niet te ontkennen vallen, ‘dat er veel in den Bijbel voorkomt, dat wij bij het eerste lezen niet begrijpen, en dat voor velen te diep, of niet verstaanbaar is’ (bl. 307), zoo is toch de aanhaling van 2 petr. iii: 15, 16, ten belooge hiervan, minder gelukkig; immers wanneer wij het verband raadplegen waarin deze plaats voorkomt, dan doelde de Apostel niet op de moeijelijkheid om hier en daar de brieven van paulus te ver-
{==668==} {>>pagina-aanduiding<<}
staan, maar op het bezwaar om sommige dingen der toekomende wereld, van welke paulus gesproken had, regt te bevatten.
In weerwil van deze aanmerkingen schatten wij het werk van den Eerw. hoekstra hoog, en bevelen het volmondig ten gebruike aan als Handboek bij de Catechisatiën, niet alleen van jeugdige Doopsgezinden, maar ook van andere Protestantsche Kerkgenootschappen. Immers wat ons er mede doet ingenomen zijn, is niet alleen de populaire toon, en logische voordragt der waarheden van de Godsdienst, of de volledigheid van den arbeid des Schrijvers, beschouwd van het standpunt dergenen, voor wie hij dien bestemde; maar ook de vrije, onafhankelijke, echt-Evangelische denkwijze die overal doorstraalt, bij milde eerbiediging der gevoelens van zulken die met hem in denkwijze verschillen. Wilden wij van dit alles bewijzen leveren, het zou ons gewis aan geene voorbeelden ontbreken; men leze slechts wat wij voorgedragen vinden omtrent de eeuwigheid der straf (bl. 124, 125), de Godheid van christus (bl. 190 en volgg.), onze verzoening met God (bl. 199 en volgg.), den eed (bl. 269) enz. Als proeve van 's mans Exegese brengen wij zijne opvatting hier bij van 1 Kor. vii: 14, en wij doen zulks te liever, omdat het een gewigtig, tusschen de Doopsgezinden en de overige Protestanten, betwist punt, den kinderdoop, van zoo nabij raakt: ‘Wel zegt de Apostel paulus, dat de kinderen der Christenen heilig zijn (vergelijk de aanteekening op bl. 266); maar dit heilig zijn is nog geheel iets anders, dan dat de kinderen reeds werkelijk in het Koninkrijk van christus ingelijfd, of door den Doop in 's Heeren Gemeente opgenomen zijn. Men leze slechts het geheele redebeleid, waarin deze woorden-voorkomen. Paulus spreekt namelijk over gemengde huwelijken, waarvan de eene echtgenoot tot de Gemeente van christus behoorde, de andere nog heiden was. Zijn de beide echtgenooten, in weerwil van dit
verschil van Godsdienst, met elkanderen tevreden, dan moeten zij elkander niet verlaten, zegt paulus vs. 12, 13. Ook moeten zij zulk een huwelijk niet als onheilig beschouwen, of meenen,

{==669==} {>>pagina-aanduiding<<}
dat zij daardoor zondigen tegen christus. 't Is een heilig huwelijk; want, zegt hij, vs. 14, de ongeloovige man is geheiligd door de vrouw, en de ongeloovige vrouw is geheiligd door den man; want anders waren uwe kinderen onrein, maar nu zijn zij heilig. Uitdrukkelijk leert ons de Apostel hier alzoo, dat de kinderen der Christenen om dezelfde reden, en in geen anderen zin, heilig genoemd moeten worden, als de ongeloovige man of vrouw geheiligd is door zijn of haar huwelijk met de Christelijke vrouw of man. Wij geven den zin der woorden van paulus het best weder, op de volgende wijze: ‘Want de ongeloovige man, staat door middel van zijne Christelijke vrouw, onder den heiligenden invloed der Gemeente van christus, en neemt als van zelf iets van den Christelijken geest der vrouw over; zoo ook in het omgekeerde geval, de vrouw door haren man; en wel geheel en al op dezelfde wijze, als kinderen van Christelijke ouders niet meer onrein zijn, d.i. met heidensche kinderen gelijk staan, maar door de ouders onder den heiligenden invloed der Gemeente van christus leven.’ Uit deze woorden des Apostels blijkt overtuigend, dat ook de kinderen, uit Christelijke ouders geboren, in den tijd der Apostelen niet gedoopt werden, omdat anders de gelijkstelling van heidensche mannen of vrouwen, die met Christelijke vrouwen of mannen gehuwd waren, en van kinderen uit Christelijke ouders geboren, ten eenenmale mank zoude gaan.’
Wij vereenigen ons van harte met den wensch des Schrijvers, aan het slot van zijn Voorberigt: ‘Moge deze korte voorstelling der Christelijke waarheid strekken tot vermeerdering van Christelijke kennis en tot stichting en opbouwing van Christelijk geloof en leven! Moge zij veler belangstelling in den kostbaren schat des Evangelies verhoogen!’ Daartoe zegene de Heer der Gemeente dit geschrift, en heilige door Zijnen Geest den arbeid des Eerw. Schrijvers, tot bevordering van het echte Christendom, ten nutte onzer Vaderlandsche Gemeenten!

h.
c.w.p.






{==670==} {>>pagina-aanduiding<<}

Een-en-twintig dagen te Londen, bij gelegenheid der zamenkomsten van de Evangelische Alliantie, doorgebracht door Mr. Is. da Costa. Uitgegeven door de Vereeniging ter bevordering van Christelijke lectuur. Te Amsterdam, bij H. Höveker. 1852. In gr. 8vo. 176 bl. f 1-:

Van den vreeselijken ‘Freiheits-Schwindel’ die in 1848 bijna geheel Europa deed sidderen, heeft alleen - Rome partij weten te trekken. Men moet toch willens blind zijn, indien men de oogen sluit voor de hoogte, hier van gezag, en dáár van aanmatigingen, tot welke de Hiërarchie vooral sinds dien tijd is opgestegen. In Oostenrijk, Boheme, en Hongarijë ligt de Godsdienstvrijheid op nieuw aan banden, en zijn deze landen afgesloten voor de invoering van Bijbels, als bragten zij eene geestelijke Cholera aan; Frankrijks tegenwoordige Staatkunde vindt haar belang in de steviging der Hiërarchie, en in de vermeerdering van den Pauselijken invloed; in Engeland deelt de Opperpriester van Rome, eigenmagtig allerhande geestelijke waardigheden uit, als bestond er noch Constitutie noch Koningin; in Italië werpt men de menschen in den kerker, die moeds genoeg hebben, om christus gehoorzaam te zijn, en de Schriften te onderzoeken die van Hem getuigen. In Pruissen ziet men de Bisschoppen zich vereenigen om den alouden luister der Kerk te herstellen, en reikt men openlijk eerbewijzen uit, aan openbare tegenstrevers van het wereldlijk gezag; in België en Nederland overdekt men de gewesten met kloosters als met zoo vele citadellen, wier mannelijke en vrouwelijke bezetting onmiddellijk van Rome afhangt, terwijl men van lieverlede allerwege het onderwijs bemagtigt, om alzoo heer en meester der aankomende Natiën te zijn; overal verschijnen, onder allerhanden vorm en gedaante, de Jezuïten, om geheel Europa met der tijd in een nieuw Paraguay te herscheppen, en het, met ziel en ligchaam
verlammende kracht, despotisch te regeeren! Moeten bij deze maar al te duidelijke verschijnselen der tijden, de oogen niet opengaan van

{==671==} {>>pagina-aanduiding<<}
allen die het wèl meenen met Christendom en Hervorming? Moeten zij zelfs hunnes ondanks, zich niet vereenigen, om met alle stoffelijke en zedelijke middelen die onder hun bereik zijn, zich te verdedigen tegen de schromelijkste ligue, die haar aanwezen overal verkondigt, en waarvan de Vorsten het gevaar niet schijnen in te zien, of die zij zelfs, tot ondergang van hun gezag, begunstigen?
Op deze vragen, dunkt ons, kan het antwoord niet twijfelachtig zijn. En bijaldien wij van harte den overal in Duitschland, Engeland, en onder ons ontwakenden Protestantschen geest toejuichen; bijaldien wij met blijdschap ontdekken, dat die geest geenszins door onverdraagzazmheid wordt gekenmerkt, (hoe zou het Protestantisme toch zijn eigen beginsel verloochenen?!) maar slechts doelt op handhaving van eigen Godsdienstige vrijheid, tegen het onverdraagzame Ultramontanisme: zoo deed het ons daarenboven van harte goed, te vernemen, dat er in Engeland een Evangelisch Verbond (Evangelical Alliance) is tot stand gekomen, waarvan de grondslagen en hoofdbedoelingen zijn: ‘de openbaring van de eenheid der ware discipelen van christus te midden van hunne verscheidenheid; de aankweeking en bevordering dier eenheid door geestelijke middelen; de kennisneming daartoe van elkanders moeiten, strijd en worsteling, in de verschillende landen, met den Gode vijandigen wereldgeest; zoo als zich die in on- en bijgeloof, en vervolgzucht tegen de Evangelische Christenen openbaart.’ (⋆)
In den verleden jare werd er te Londen eene Vergadering van het Verbond gehouden, die inderdaad een roerend schouwspel opleverde, want mannen van algemeen erkende verstandelijke en Godsdienstige waarde, vereenigden zich uit Duitschland, Engeland, Frankrijk, Zwitserland, België, Holland, Italië, Zweden, de Vereenigde Staten, Turkijë, en Noord-Africa, om er te spreken over de waarheid en de vrijheid zoo als zij in christus is.
Ook uit ons Vaderland ontbraken geene gemoedelijke

{==672==} {>>pagina-aanduiding<<}
mannen, die als leden of gasten zich in de Vergadering lieten vinden; en een der laatsten, onze da costa, teekende (oorspronkelijk ter mededeeling aan zijne vrienden) het belangrijkste van het aldaar verhandelde op. Reeds in het dagblad: de Nederlander, des vorigen jaars, kwam dat in eene reeks van artikelen voor, maar ‘aan het te kennen gegeven verlangen gehoor gevende, heeft hij in den vorm van een klein boekdeel, de geheele redactie zijns verhaals hier onveranderd teruggegeven. Hetgeen hij vóór had aan zijne vrienden en landgenooten uit de zamenkomsten der Evangelische Alliantie mede te deelen, was wel niet het geheel der aldaar verhandelde zaken en redevoeringen, maar veeleer eene zoodanige schakeering, of het ware, van uittreksels uit den overrijken voorraad, welke voor den lezer eenigzins aanschouwelijk mocht doen worden, de treffende verscheidenheden van Nationaliteit, Kerkgenootschap, individuëele gave, werkzaamheid en richting, die bij deze gelegenheid op nieuw in dat eenig middelpunt van eenheid en vrede: den levendigen (levenden?) christus zamenliepen.’ bl. 169.
Wij zeggen den Schrijver dank voor die mededeelingen, niet alleen omdat zij ons bekend maken met den tegenwoordigen stand van het Evangelisch Christendom tegenover bijgeloof en ongeloof, maar ook omdat zij bijzonderheden behelzen, welke allezins opmerking verdienen. Daaronder rekenen wij, nu er ook in onze Hervormde Kerk sprake is van eene nieuwe Bijbelvertaling, den belangrijken wenk volgens da costa, van den Predikant joseph hay, omtrent de noodzakelijkheid om de geautoriseerde Engelsche Bijbelvertaling over te zien, en, naar aanleiding der vorderingen van de wetenschap, in het vak van taalkennis bij name, de noodige verbeteringen te doen ondergaan, bl. 85; de vermelding der ontheiliging van den Zondag door zoogenaamde pleiziertreinen, waartoe men ter kwader ure, ook in ons land is overgegaan, bl. 88; de aanwijzing van Dr. cunningham, dat de hoog geroemde verlichting der negentiende eeuw geen voldoenden waarborg oplevert tegen de herleving des Pausdoms; en dat de tijd voorbij is waarin men alle

{==673==} {>>pagina-aanduiding<<}
vrees voor iets dergelijks, belachelijk meende te kunnen noemen, bl. 95; het berigt aangaande de gezegende werking van een vrouwelijk Genootschap tot verspreiding des Bijbels in Ierland, en tot oprigting van scholen die meest door Catholijke kinderen, ondanks den tegenstand der priesters, worden bezocht, bl. 96 enz. Ten slotte vinden wij den hoofdinhoud eener schets over Nederland, voor een aanmerkelijk gedeelte in de laatste vergadering van het Verbond voorgedragen, en zakelijk reeds in eene vroegere meeting uitgesproken. Een tafereel heeft da costa daarin opgehangen van den strijd, dien het Protestantsch of liever Bijbelsch-Christelijk geloof, tegenover de onderscheiden vormen van ongeloof, bepaaldelijk zoude voeren op het gebied van het Hooger Onderwijs in de Theologie; hetwelk, in ons Vaderland voor verreweg in handen van geleerden zoude zijn, die niet kunnen gezegd worden belijders te zijn der groote waarheden, met welke naar zijne en zijner hoorderen overtuiging, ons Christendom staat of valt, bl. 165. Wij laten deze beschuldiging geheel voor rekening van den Schrijver, maar meenen daaromtrent toch het volgende te moeten opmerken. Vooreerst: dat, daar da costa, minder zich vereenigende met de verklaringen die de basis van het Evangelisch Verbond uitmaken, het beter oordeelde zich enkel en alleen te vereenigen in het levende geloof van des Heeren jezus christus waarachtigen persoon, dan den grond van overeenstemming te zoeken in een klein aantal leerstellingen, waaronder er zijn, die bij noodzakelijke en regtstreeksche gevolgtrekkingen sommige zeer uitnemende - algemeen beminde en hooggeschatte belijders van het levende Christendom uitsluiten: het ons onbegrijpelijk voorkomt, hoe hij, met zijne eigene zienswijze consequent blijvende, een onverdienden blaam kan werpen op Nederlandsche
Hoogleeraren, die den hechtsten grond der Hervormde Kerk, niet in een klein aantal leerstellingen, maar alleen in het levende geloof van des Heeren jezus christus waarachtigen persoon willen zoeken. Ten tweede: dat, daar een der grondslagen van het Evangelisch Verbond de openbaring is van de eenheid

{==674==} {>>pagina-aanduiding<<}
der echte leerlingen des Heeren, te midden van hunne verscheidenheid: men met reden mag vragen, of de beschuldiging van da costa niet een ongelukkig hors d'oeuvre is geweest, in eene Vergadering die hij als gast bijwoonde, en die de verscheidenheid in denkwijze geëerbiedigd wilde hebben van allen die één zijn in christus, tegenover den Gode vijandigen geest des bijgeloofs, welks leus het is: te verdeelen en te heerschen?

h.
c.w.p.





Dr. Karel Gützlaff herdacht. Door H.C. Voorhoeve, Predikant bij de Hervormden te Harlingen. Ten voordeele van het Nederlandsche Zendelinggenootschap. Te Rotterdam, bij van der Meer en Verbruggen. 1851. In gr. 8vo. 30 bl. f :-40.

Het was eene gelukkige gedachte van Heer voorhoeve, om eene ure, bestemd tot het gebed voor de zaak der zending, ten deele te wijden aan de herdenking van den onvergetelijken gützlaff. Treffend was de treurmaar, dat de Apostel van China door den Almagtige van zijne zending was weggenomen. Hoewel deze merkwaardige man een ruimer werkkring koos, dan het Nederlandsch Zendelinggenootschap hem aan konde wijzen, bleef hij echter in betrekking tot hen, in wier midden hij was opgeleid, en door wie hij uitgezonden was, om het Evangelie van Gods genade den Heidenen aan te kondigen. Wie met belangstelling van het werk der zending kennis namen, volgden hem op zijnen moeitevollen weg. En toen hij, als eene verschijning uit eene vreemde wereld, Europa doortrok, en zich ook in ons Vaderland, nu hier dan daar vertoonde, was het, alsof een gloed van boven de geesten doorstroomde. Een nieuw leven werd opgewekt, alsof een Apostel uit den dageraad der Christelijke Kerk zich had doen hooren. Het is zoo, er waren er, die hem van ter zijde aanstaarden, zoo als eenige Jerusalemsche broeders 't paulus deden, toen hij van zijne togten onder de Heidenen terugkwam; hel is zoo,

{==675==} {>>pagina-aanduiding<<}
dat hij zijne eigenaardigheden en gebreken had, maar 't waren dezulke, die bijkans onafscheidbaar zijn van zoo hooge gaven en edele hoedanigheden, als waarmede God hem boven velen had toegerust. Hij was een man, die, gelijk paulus, den moed had zijnen weg te vervolgen onder goed en kwaad gerucht. Hij stond op eene hoogte, die het weinigen gegeven is te bereiken; maar God heeft hem weggenomen, en op deze aarde leeft hij nog slechts voort in zijn werk, en bij hen die dit werk op den waren prijs weten te schatten.
De Heer voorhoeve heeft een geurig offer te zijner eere op het altaar der herinnering ontstoken. De laatste uren van den vereeuwigden dienstknecht des Heeren zijn roerend geschetst. Aldus beginnende, won de Spreker te gelijk het hart zijner hoorders en stemde hen tot aandacht om te vernemen, hoe in de woorden en in de daden van gützlaff zijn geloof zich openbaart; voor welke hinderpalen 't niet terug deinsde, en welke zegepralen 't behalen mogt. Voortreffelijk heeft de Redenaar zich van zijne taak gekweten. De redevoering, eenvoudig, hartelijk, ongekunsteld, van al de warmte des Christelijken levens en van al den gloed des geloofs doordrongen, is der zake waardig, in wier belang zij werd uitgesproken. Wie haar koopt, kan er zegen uit voor zichzelven verwachten, en sticht tevens iets goeds met de penningen die hij er voor betaalt.

h.
j.h.s.

De Christelijke Waarheidsvriend. Een Maandschrift voor eenvoudige waarheidlievende Christenen. Eerste Jaar. Te Koevorden, bij D.H. van der Scheer. 1851. In gr. 8vo. 192 bl. f 1-25.

Men zal niet zeggen, dat er te weinig over Christelijke waarheid en deugd geschreven wordt, en wij zouden een gelukkigen tijd beleven, als de beoefening daar een gelijken tred mede hield. Dit nieuwe tijdschrift wordt geopend met een gepast antwoord op de vraag: ‘Waar

{==676==} {>>pagina-aanduiding<<}
wordt de Christelijke waarheid gevonden?’ Evenwel kan de bepaling van de hoofdwaarheid des Christendoms: ‘God is de Vader van alle menschen’ den naauwkeurigen denker te onbepaald, te algemeen voorkomen. Immers de Jood gelooft hetzelfde, en zegt de Muzelman iets anders?
Goudschaal geeft een helder betoog over vooroordeelen in hunnen aard, bronnen, werking en over de middelen om hen te bestrijden.
De derde bijdrage handelt over Gods wezen, en verspreidt voor den eenvoudigen een helder licht over de zamenstemming van Gods eigenschappen. Zulk eene beschouwing kan niet zonder gezegenden invloed blijven op het leven des geloofs, en neemt veel weg dat hard luidt, en tot ontmoedigende opvattingen aanleiding gaf; of het geweten in slaap wiegde, en het gemoed met valsche gerustheid vervulde.
No. 4 belooft meer dan het geeft. Het heet: ‘Een verhaal van de Wijzen uit het Oosten toegelicht.’ maar had, onzes inziens, wel gemist kunnen worden.
Meer zijn wij ingenomen met de wenken betreffende het Bijbellezen, door d(iest) l(orgion). Hij verlangt te regt, dat men naauwkeurig opmerke wát er gezegd wordt, dat men onbevooroordeeld leze, en naauwkeurig acht geve op het verband en den zamenhang.
Het volgende opstel is bestemd om een duidelijk begrip te geven van de vergeving der zonde. Wij dachten er bij, hoe luther eene rijke waarheid in weinig woorden wist uit te drukken, zeggende: ‘Waar vergeving van zonde is, daar is ook leven en zaligheid.’ Zoo vergeeft geen Koning, zoo vergeeft alleen God, die Vader is.
Het achtste nommer handelt over het geloof in jezus christus, over de zonde en hare vergeving, en over de waarde van den Heidelbergschen Catechismus; bepaaldelijk over de eerste vraag, zoo uitmuntend door inhoud. De Schrijver kiest den vorm van een trioloog, waarin een predikant bemiddelend zich plaatst tusschen een ultraliberaal en een oud Catechismus-vriend.
Dit onderhoudend gesprek wordt in 't volgend nommer

{==677==} {>>pagina-aanduiding<<}
voortgezet, terwijl vooraf vier vragen beantwoord worden: wat beteèkent dat woord: God is geopenbaard in den vleesche? Hoe kan het waarheid zijn? Waar vindt het zijne vervulling? Waartoe dient die openbaring? Wij laten daar, of hetgeen over de tekstkritiek wordt aangevoerd hier op zijne plaats is; maar de verklaring lezende, herinnerden wij ons eenen prediker, die van zijnen tekst zeide: ‘dat hij eerst zou verklaren wat de Apostel gezegd had, en daarna wat hij niet gezegd had; want dat hij er veel meer uit zoude halen dan de Apostel er in had gelegd.’
Behartigenswaardig is het betoog: de verlossing uit genade, door het geloof in jezus christus, zonder eenige onzer verdiensten, de reine bron van goede werken.
In No. XI wordt het gesprek over den Heidelbergschen Catechismus hervat en de tweede vraag opgehelderd, en tegen blaam van hardheid geregtvaardigd. - Daarop volgt eene leerrede over de wet, als middel om ten leven in te gaan, en ten laatsten een wèlgeschreven betoog over johannes doop en prediking in de woestijn.
Onze lezers zien uit deze opgave de belangrijkheid der onderwerpen. De behandeling er van is over 't algemeen praktikaal, populair, leerend en stichtend. Niet dat wij in alles met de Verzamelaars overeenstemmen; - op sommige punten is dat volstrekt het geval niet; maar des te onpartijdiger zal onze getuigenis worden opgenomen, als wij zeggen, in dit Nommer te prijzen den gematigden toon; een zoeken naar waarheid; en handhaving in liefde van hetgeen men meent als waarheid gevonden te hebben.




Feestklanken en Lijdenstoonen. Door Elise, Schrijfster van: ‘Hermine.’ Te Schoonhoven, bij S.E. van Nooten. 1851. In kl. 8vo. 106 bl. f :-75.

Men ontvangt hier een feestboekje voor de gedenkdagen der Christelijke Kerk. ‘Onze Christenfeesten’ - zegt de Schrijfster - ‘zijn van eene hooge waardij! Zij

{==678==} {>>pagina-aanduiding<<}
zijn als het teeken des kruises op de spitsen onzer Kerken; zij zijn als de standaard aan het hoofd des legers; zij zijn de banieren in den grooten kamp van licht en duisternis, de vanen der Christenheid, gesierd met het wapen onzes Konings, waaronder allen zich scharen en vereenigen tot één doel, één strijd onder één hoofd, één leidsman - en elk zijn schild draagt tot teeken: eene kribbe en een kruis, waarboven eene duive, omkransd met den olijftak des vredes en den palm der zegepraal.’
Jammer, voorwaar, dat de wereld kans heeft het Christendom te dooden met zijne eigene feesten, door, namelijk, den Christen te verleiden om den tijd tot feestviering bestemd, en met dien tijd zich-zelven en anderen te ontheiligen. Onmiskenbaar zijn de feestboekjes, die van tijd tot tijd het licht zien, dienstig om den Christen de oogen te openen, en zijn ingesluimerd godsdienstig zedelijk gevoel weder te doen ontwaken. Daartoe kan ook dit boekje van elise het zijne bijdragen. Het geeft de indrukken weêr, welke de Christen op die heugelijke dagen ontvangt. De grootste helft van het werkje is gewijd aan eene beschouwing van het lijdend leven en sterven van den Eenigen, die ons zulke heerlijke gedenkdagen geschonken heeft. Ofschoon wij hier noch de diepte van inzigt, noch de fijnheid van opmerking herkennen, die ons in de ‘Blikken’ der Schrijfster verrast hebben, kunnen wij toch het lieve boekjen aanprijzen bij elk die behagen vindt in stichtelijke lectuur.





Bladen over Japan, verzameld door J.H. Levyssohn, Ridder der Orde van den Nederlandschen Leeuw, laatstelijk Opperhoofd van de factorij voor den Nederlandschen handel op Japan. Met eene afbeelding van Decima. Te 's Gravenhage, bij Gebroeders Belinfante. 1852. In gr. 8vo. XVI en 176 bl. f 1-90.

Aan deze en gene zijde van den Atlantischen Oceaan wordt, sedert eenigen tijd, in dagbladen en brochures, het vraagstuk besproken, of de beschaving eischt of al-
{==679==} {>>pagina-aanduiding<<}
thans niet veroordeelt dat eene Natie, die niemand ter wereld eenig leed doet, door geweld gedwongen worde, den staat van afsluiting, dien zij voor zich-zelve verkieselijk acht, en waarin zij zich tot dusverre heeft gehandhaafd, op te geven, en andere Natiën in hare havens en steden toe te laten. Zonderling moet het menig onpartijdigen beschouwer voorkomen, dat zulk een vraagstuk is opgeworpen, en zoo vele pennen bezig houdt. Kan 't niet ook ten bewijze strekken, dat het juiste denkbeeld van beschaving, voor velen nog achter een mist van vooroordeelen verborgen ligt, en dat er op de zoo hoog geroemde verlichting van onzen tijd vrij wat valt af te dingen?
Een aantal Engelsche en Noord-Amerikaansche Schrijvers hebben beweerd en betoogd, dat de beschaving eischt: de Eilanden-Staat, ten Oosten van het oude vasteland gelegen, met geweld ‘te openen’, voor ‘het vreedzame verkeer’ (?!) der handeldrijvende Natiën. Men weet het: Groot-Brittanje is er door overgroote edelmoedigheid (?!) toe gebragt geworden, die taak op zich te nemen ten aanzien van het uitgebreide Chinesche rijk. Die zelfde edelmoedigheid schijnt het thans te bewegen, om dezelfde, maar misschien roemrijker taak ten aanzien van Japan aan de Noord-Amerikaansche Unie over te laten, die sedert eenigen tijd het gebied over de Oceanen met Engeland deelt. - En van de Amerikaansche zijde is verzekerd, dat de vloot gereed is; dat de instructiën voor den Vlootvoogd, alsmede de volmagt tot het sluiten van een handelsverdrag met het rijk van Nippon, geteekend en bezegeld zijn.
Onder zulke omstandigheden moeten alle geschriften welkom wezen, die den tegenwoordigen toestand van dien Eilanden-Staat, tegenover de handeldrijvende Natiën der wereld, met juistheid doen kennen. Vroeger heeft reeds de Heer lauts, in zijn werk over Japan, op eene bevattelijke wijze, dat rijk doen kennen in zijne Staatkundige en burgerlijke inrigtingen, het voormalig verkeer met de Portugezen en Engelschen, het voortdurend verkeer met de Nederlanders, en de pogingen door de

{==680==} {>>pagina-aanduiding<<}
voornaamste Zeemogendheden, sedert den aanvang dezer eeuw, aangewend, om deel aan den handel met Japan te bekomen - maar het geschrift dat wij nu aankondigen, vult dat alles aan, tot op het tegenwoordige oogenblik toe, en is in hooge mate belangrijk, omdat het komt van een man, die, vier jaren achtereen (van 1846-1850) aan het hoofd heeft gestaan van de Factorij op Decima, en er als zoodanig veel bekwaamheid heeft doen blijken.
De Heer levyssohn heeft te regt gemeend ‘dat het bijeenbrengen en algemeen maken van deze bladen nuttig kon zijn in een oogenblik, waarin de aandacht van de gansche wereld meer bijzonder op Japan gevestigd is, ten gevolge der pogingen van de Vereenigde Staten van Noord-Amerika, om met dat verre Oostersche Rijk betrekkingen aan te knoopen.’
‘Het stond niet aan mij’ - zegt hij verder in het Voorberigt - ‘de onderneming, waarvan sprake was, te schatten; maar ik mogt den wensch, in het belang der menschheid, niet onderdrukken, dat kalme beradenheid daarbij mogt voorzitten, en ik kon vooral niet ongevoelig blijven, als ik, ter gelegenheid van die uitrusting, in de vertoogen, in zoo verschillenden zin deswege te voorschijn getreden, tot mijn leedwezen maar al te dikwerf, zoowel Nederland als Japan, in een verkeerd daglicht gesteld, ja grovelijk miskend zag.’
Ziedaar de overwegingen aan welke wij deze verzameling te danken hebben. Zij bevat:
I. Geschiedkundige herinneringen, wegens de betrekkingen tusschen Nederland en Japan, benevens eene uit de Revue des deux mondes overgenomen schets van Japans Staats-inrigting.
II. Merkwaardige bijzonderheden, welke tijdens het verblijf van den Heer levyssohn als Opperhoofd der Factorij van den Nederlandschen handel op Japan, vooral ten aanzien van het verschijnen van eene Fransche en Amerikaansche scheepsmagt, en het redden van schipbreukelingen, hebben plaats gegrepen.
III. Officiëele stukken, berigten en vertoogen over de nadere pogingen tot handelsaanknooping, en de voorge-
{==681==} {>>pagina-aanduiding<<}
nomen scheepsuitrusting der Noord-Amerikanen. - Deze stukken zijn zeer belangrijk, vooral om het verschil der gevoelens, naarmate de pennen der Staatslieden en Schrijvers zijn bestuurd geworden door vooroordeelen, of door bijzondere bedoelingen, of door partijdigheid, of door zaakkennis en waarheidsliefde. De brief van den President der Amerikaansche Unie aan den Keizer van Japan is te vinden op bl. 119, en wordt onmiddellijk gevolgd door de instructie aan den Amerikaanschen Vlootvoogd in 1851 afgegeven.
IV. Nalezing. Onder 't geen hier voorkomt verdienen bijzondere opmerkzaamheid de bewijzen van de zucht der Japansche geleerden, om hunne wetenschappelijke kennis te vermeerderen.
Een Bibliographisch overzigt over Japan komt ten slotte, en beslaat van bl. 137-176. Deze bibliographie is van hooge waarde, want haar bijeen te brengen en met oordeelkundige aanmerkingen te verrijken, heeft vele nasporingen en groote moeite gekost. De vroegere werken over de verrigtingen der Portugesche Zendelingen zijn, althans in Nederland, uiterst zeldzaam; ook andere alhier vermelde en beoordeelde geschriften zijn vrij zeldzaam. - Had de Heer levyssohn niets anders geleverd, dan dit overzigt van de geschriften, welke over Japan in het licht zijn verschenen, dan zou hij reeds daardoor de wetenschap grootelijks aan zich hebben verpligt. Voor dat geschenk zeggen wij hem welmeenend dank.
Nopens het nieuwste geschrijf der Engelschen over Japan, waarvan de Heer levyssohn spreekt op bl. 170 en 172, kan ook gezegd worden, dat het stuk uit Papers for the people, almede is overgenomen in de Globe, die, onder Redactie van den Heer h. picard, bij den Boekhandelaar sijbrandi wordt uitgegeven. De Redactie geeft van die overname de volgende reden aan: ‘Wij hebben dit stuk schier letterlijk overgenomen, opdat men ook bij ons zoude weten hoe verkeerd wij door de Engelschen beoordeeld worden.’ - Sedert is in Londen verschenen: ‘Charles mac farlane, Japan an account, geographical and historical from the earliest period at which

{==682==} {>>pagina-aanduiding<<}
the Islands composing this empire were known to Europeans, down to the present time.’
Wij moeten ook nog melding maken van het ‘Chronologisch overzigt der Nederlandsche Opperhoofden van Japan’, dat een voornaam gedeelte der ‘Geschiedkundige dige herinneringen’ uitmaakt. Die opgave der Opperhoofden is zeer belangrijk; vooral door de bijvoeging van bijzonderheden in verband met den Nederlandschen handel, of met de wederwaardigheden van het rijk.
De geachte Schrijver vergunne ons ééne enkele aanmerking betreffende den Brief van den Keizer van Japan aan Prins maurits, op bl. 28-30. De Heer lauts vermeldt dien brief op bl. 170 en volgg. van zijn ‘Japan’, maar in het Koloniaal Archief is er niet het minste spoor van te ontdekken, en dan zouden wij ook nog vragen: of de stijl met den hoofschen briefstijl in Japan overeenkomt? Een onzer Geschiedschrijvers, aan wiens handelskennis en waarheidliefde niet te twijfelen valt, e. van meteren, meldt den inhoud van dat schrijven en de bijzonderheden omtrent de gelijktijdig overgebragte goederen. Als een tijdgenoot van die gebeurtenis zullen wij hem geen geloof mogen weigeren, maar moeten dan onderstellen, dat de Japansche brief zeer vrij is vertaald geworden.
Na deze vlugtige mededeeling van hetgeen de lezer in dit werkje heeft te wachten, behoeven wij omtrent de belangrijkheid van den inhoud niets meer te zeggen. In een oogenblik nu de beschaafde wereld zijn gespannen blik naar Japan heeft gewend, om gade te slaan wat het Noord-Amerikaansche eskader aldaar zal uitrigten, zijn de ‘Bladen over Japan’ van den Heer levyssohn onmisbaar te achten.
De Uitgevers hebben voor eene fraaije uitvoering, en eene scherpe, duidelijke letter gezorgd.




H.J. Lion. Beschouwingen over het Indische Muntstelsel, naar aanleiding van de brochure van den Heer Mr. C.W. Mees, over het Muntstelsel van Nederlandsch Indië, en

{==683==} {>>pagina-aanduiding<<}
het oordeel daarover in het Algemeen Handelsblad en de Nieuwe Rotterdamsche Courant. Te Utrecht, bij N. de Zwaan. 1852. In gr. 8vo. 20 bl. f :-20.

Het doet ons leed deze brochure niet vroeger te hebben ontvangen. Daar het onderwerp, in de ‘Beschouwingen’ behandeld, ten gevolge van eene voordragt van het Gouvernement, in Julij l.l., bij de Tweede Kamer der Staten-Generaal, in discussie is geweest, en het eerste gedeelte of Ontwerp A, door eene meerderheid van 38 tegen 22 stemmen is verworpen, zou men de zaak als afgedaan kunnen beschouwen. Maar de meesten van hen, die met het Indische Muntstelsel bekend zijn, achten eene regeling van dat onderwerp noodzakelijk, en er is, uit dien hoofde, daaromtrent een nieuw ontwerp van wet van het Gouvernement te wachten. Het is dus nog niet overbodig of te laat om zich ook met deze Beschouwingen bekend te maken.
De Schrijver bestrijdt het gevoelen door den Heer Mr. c.w. mees ontwikkeld in zijn geschrift: ‘Over het Muntstelsel van Indië: dat het Gouvernement bij de invoering van een nieuw Muntstelsel wettig volstaan kan, met den Recepis-gulden te betalen met 90 Cents Nederl.’ - Wij kunnen hem hier in zijn betoog niet volgen, en verwijzen daartoe den lezer naar de brochure. - Vermits echter de door het Gouvernement voorgestelde opératie tot herstel van het Indische Muntwezen, zoo wij ons niet vergissen, twee-en-twintig millioenen Guldens zou gevorderd hebben, gelooven wij niet kwaad te doen met hier iets over te nemen, dat wij elders gelezen hebben:
‘Veel raadzamer, voorzigtiger en meer overeenkomstig de bezadigdheid van het Nederlandsch karakter zal het wezen, de recepis- en koper-circulatie te laten blijven bestaan; naarmate van de behoefte tegen de recepis-gulden, wissels a 95 Cts. op Nederland af te geven; - de circulatie van kopergeld eenigermate te beperken, - en vooral te waken tegen den invoer van kopergeld, door speculanten gefabriceerd. - Bovendien, even als onder de O.I. Compagnie, wigtige pilaar-piasters te laten slaan,

{==684==} {>>pagina-aanduiding<<}
en die bij veiling, mits nimmer onder de eigenlijke coursverhouding, in circulatie te brengen, opdat ook in de behoefte van den Chinees worde voorzien.’
Een denkbeeld, dat tot geen finantiëel bezwaar leidt, en geene groote opofferingen vordert, is de overweging niet onwaardig van hen, die geroepen zijn in eene zoo gewigtige zaak te beslissen.




A.J. Lastdrager. Tafereelen en Karakschetsen uit Vaderlandsche Geschiedschrijvers, sedert het begin der 16de Eeuw, voor Protestantsche Nederlandsche Jongelingen. Eerste Deel, van 1521-1648. Te Amsterdam, bij G.J.A. Beijerinck. 1850. In kl. 8vo. VII en 328 bl. - IIde Deel. Te Amsterdam, bij G. Portielje. 1851. In kl. 8vo. VIII en 420 bl.; elk Deel voorzien van eene Titelplaat; te zamen f 3-70.

De Heer Lastdrager, wiens geschriften over de Vaderlandsche geschiedenis gunstig bekend zijn, heeft dit geschiedkundige werk met een bepaald en allezins loffelijk doel zamengesteld. Hij heeft geschreven voor Nederlandsche Protestantsche jongelingen. In zijne woorden: ‘Aan den Lezer’ zegt hij, dat het zijn oogmerk is: ‘mede te werken om de dagen, waarin het hoogste ook het hoogste gold en, bij manhaftige verdediging van haardsteden en altaren, laauwheid onbekend was, in het geheugen der jongelingschap te prenten, en dat te doen met de woorden van hen, die slagtoffers of getuigen waren van den dwang.’ - Dit eerste en voornaamste doel dezer verzameling, uittreksels te geven uit onze oudere Geschiedschrijvers, springt vooral helder in het oog bij het lezen van het Eerste Deel, dat, van het midden der 16de tot het midden der 17de eeuw, de voornaamste gebeurtenissen aanroert. Daar vindt men stukken uit de Historie der Martelaren, uit de Chroniick van twisk, uit bor, van meteren, hooft, en anderen; zoodat ook de Schrijver zich meermalen genoopt heeft gevonden, een woord in den tekst of aan den voet der bladzijde te plaatsen, tot

{==685==} {>>pagina-aanduiding<<}
verklaring van voorkomende verouderde woorden of spreekwijzen.
Omtrent de redenen die den Heer lastdrager tot de zamenstelling van dit werk bewogen hebben, zegt hij in de Inleiding: ‘Naar het gewone begrip, en vooral volgens de aanvallen der Roomschen op luther en zijne medehervormers, moge het schijnen alsof de tegenstand, tegen der Geestelijken magt, leer en zeden, behoort tot den tijd der algemeen bekende Reformatie, in den aanvang der 16de Eeuw, en, dat dus aan deze de opstand der Nederlanders, tegen Spanje en Rome, zij toe te schrijven. Het laatste is grootendeels waar; het eerste niet. De bedoelde tegenstand dagteekent van eeuwen vroeger, en vernieuwde zich bij verschillende gelegenheden, naarmate de druk der pauselijke driedubbele kroon, door nieuwe eischen, aanmatigingen en vervolgingen, meer of minder zwaar gevoeld werd, of de losbandigheid van de pijlers des H. Stoels meer openlijk ergernis verwekte.
De grond tot de scheuring der Kerke, in genoemde eeuw, lag dus dieper, en, derhalve, ook de aanleiding tot de gebeurtenissen, waarvan de geschiedenis de tafereelen heeft bewaard.’ - Om dit te bewijzen, doorloopt de Schrijver de vroegere eeuwen, van het midden der 8ste eeuw af, en maakt het den lezer allezins duidelijk, dat de grond tot de scheuring der Christelijke Kerk, in het algemeen, tegenover Rome, dieper lag. - Later wordt de gelegenheid om dit met betrekking tot Frankrijk nader aan te toonen, niet ongebruikt gelaten. In de Noot (D. II, bl. 196) bij 't behandelen van de ‘Aankomst en opneming van vlugtelingen uit Frankrijk, Piemont en den Paltz, Ao. 1600-1752’, leest men: ‘Het was niet de eerste vervolging in Frankrijk. Neen; de gruweltooneelen dagteekenden reeds van het begin der 13de eeuw, en duurden met meer of minder woede voort, tot het midden der 18de eeuw; dus gedurende 550 jaren.’
Zietdaar het standpunt, waarop de Heer lastdrager zich plaatst en tot het einde toe waardiglijk handhaaft door 't mededeelen van onderscheidene ‘Tafereelen en karakterschetsen’, uit een aantal Schrijvers bijeengebragt;

{==686==} {>>pagina-aanduiding<<}
hier en daar, als de oorspronkelijke Schrijver minder schilderachtig wordt, of zich in uitweidingen verbreedt, eene wijle afgebroken, doch later, als hij weêr bondiger en krachtiger wordt, weder opgevat tot voortzetting of voltooijing van de behandelde gebeurtenis of daad.
Het Eerste Deel begint met de aanleiding tot den opstand tegen Spanje, het lijden der eerste martelaren, die reeds in 1523 door den geloofshaat werden geofferd. Onder dezen had henricus van sutphen wel niet het minst te lijden (bl. 20-26). Dan volgen bijzonderheden omtrent Keizer karel V, zijn afstand, de oogmerken van zijnen zoon filips II, de invoering der Inquisitie, en de uitvoering harer bloed-vonnissen. Na het verbond en smeekschrift der Edelen, den invloed der Rederijkers, de openbare prediking der Hervorming in het open veld, door de zoogenoemde ‘Hagepredikers’, komt het onweder uit Spanje dreigend opzetten. Oranje, daarvan in tijds verwittigd, week naar Duitschland. Vele Nederlanders namen de vlugt (bl. 105, volgens brandt): ‘Duisenden van menschen van allerley staet, die sich maer eenigsins aen 't invoeren of gedoogen van 't preeken of kerkschenden of oproer, schuldig kenden, verylden de vlugt en maekten sich ten land' uit, op syn voorgank en waerschouwing (van oranje). - Daer (te Amsterdam) quam niet alleen 't gerucht, voorboode der naekende benautheit, maer menigte van vlugtelingen uit verscheide gewesten, voor de poort, en moesten buiten staen; ja hun wierd ook door de wethouders belast terstond te vertrekken. Een deerlyk aenschouwen, soo veel ellendige luiden, met wyf en kinderen, op den dyk; sonder aenhoudt (verblijf), sonder hope, uit d'eene noodt in d'andre swervende.’
Bl. 106: ‘De groote menigte van menschen, die uyt het land vlugteden, en die, nae de meining van sommige, wel het getal van hondert duysent uytmackten, die haer huysgesin, haer goederen, neering of handwerk, moesten verlaeten, en buyten 's Lants gaen omswerven, waerdoor een groot verval in de koophandel en neering quam, en die de konsten en handwerken ook

{==687==} {>>pagina-aanduiding<<}
buyten 's Lants bragten, veroorsaekte een groote ontsteltenis en beklag.’
Alva, in het land gekomen, deed bij plakkaat alle uitgewekenen indagen, op verbeurte van lijf en goed. Hoe hij voornemens was hen te handelen, bleek in de eerste dagen van Zomermaand 1568, toen hij vele Edelen te Brussel, onder glimp van regt, deed ombrengen; ook egmond en hoorne, die, als zoo velen, aan de trouw des Konings hadden geloofd.
Hoe woordbreuk, verraad en openbaren of sluipmoord alva, zijnen zoon, en hunne trawanten kenmerkten, hebben de belegering van Naarden, Haarlem en het lot dier steden, na overgave, bewezen. - Doch wat evenaart in afgrijselijkheid de moordaanslagen, met groote beloften, door filips II uitgelokt, waarvan de onvergetelijke Prins willem I het voorname mikpunt was. De voornaamste aanslagen worden vermeld (bl. 236-243), en de moord door balthasar gerards gepleegd, in den kernachtigen stijl van hooft gegeven (bl. 243-249). Volgens strada, die in dezen vooral geloof verdient, hadden, toen gerards den moord volbragt, nog drie andere ellendelingen 't op het leven van den grondlegger onzer vrijheid gemunt. Maar, hoe Koning filips te noemen, die de menschelijkheid zoo geheel verloochende, dat hij, hoogst geplaatste Souverein in de Christenheid, eenen moordenaar schatten en adeldom beloofde! En wat te zeggen van het Kerkgenootschap, dat den booswicht, eer hij den moord volbragt, van alle schuld vrijsprak, en na den moord tot martelaar verklaarde! - Bor, een tijdgenoot, aan wiens waarheidsliefde geen twijfel is, stelt dit alles buiten kijf, en verhaalt, hoe in verschillende steden in Nederland, de R.K. geestelijkheid, den volbragten moord, met gebeden wilde vieren. Te 's Hertogenbosch werd in de Domkerk inderdaad een Te Deum gezongen; maar de Gemeente beschouwde 't als eene straf des Hemels, toen des avonds de toren der kerk door den bliksem getroffen werd en verbrandde.
Het is waarlijk niet te onpas de Protestantsche jeugd deze feiten te herinneren, in eenen tijd waarin Schrijvers

{==688==} {>>pagina-aanduiding<<}
opstaan, die zich niet schamen de gebeurtenissen, waarvan in de tweede helft der 16de eeuw, de Nederlanden het tooneel zijn geweest, te verdraaijen, en te verminken, en op alle wijzen aan de waarheid te kort te doen, om de helden der Hervorming in een hatelijk licht te plaatsen.
Eenige daden van held maurits en diens edelen broeder, en van eenige vermaarde zeehelden, uit den tachtigjarigen krijg, worden geschetst of in tafereelen voor oogen gesteld. Verder handelt dit Deel over eenige latere gebeurtenissen, b.v. de zeetogt en krijgsbedrijven van l'hermite en schapenham, de vredehandeling te Munster, en het overlijden van den Stadhouder frederik hendrik.
Het Tweede Deel loopt tot den tegenwoordigen tijd, en is niet minder belangrijk dan het vorige. De lotgevallen van Nederland zijn, ook gedurende de twee laatst verloopene eeuwen, hoogst merkwaardig geweest; ook door uitredding, als er geen hope meer was en elke gunstige wending onmogelijk scheen!
Treffend was het afsterven van willem II, nog geen 25 jaren oud. Uit den ‘Hollandsche Mercurizus’ van dien tijd, vernemen wij (bl. 3): ‘Het was remarcabel te sien het groot getal van menschen komende uyt Zuyden ende Noorden, getrocken door eygen affectie en niet aensiende noch onbruyckbare wegen, uytnemende hooge vrachtloonen, ende dat met seer weynigh gemack ende pleysier alles in een suur ende ongestuymigh saysoen des jaers. Degeene die hun in tydts van een goede herberge niet voorsien hadden, waren gedwongen de kerck tot hun logys en een bosje stroo tot hun bedde te nemen.’ - Zoo groot was de toeloop om den Stadhouder de laatste eere te bewijzen en de begrafenisplegtigheid bij te wonen. - De karakterschets, alhier bl. 5, door den Heer lastdrager aan wagenaar ontleend, volge: ‘Stoutmoedig, wakker, onvermoeid, beleefd, mild tot eigen schade toe, fraai van leest, gezond, hield men hem voor een' Vorst, die in den jeugdigen leeftijd reeds voor zijne voorvaderen, niet behoefde te wijken. Schoon te groot een liefhebber van jagen, kaatsen, balslaan, zwemmen en baden

{==689==} {>>pagina-aanduiding<<}
in koud water, verzuimde hij echter de oefeningen van den geest niet; want hij sprak met gemak vijf talen en was niet onbedreven in de geschiedenis, dicht-, rede-, wis- en natuurkunde.
De groote meerderheid des volks beweende zijn' dood, daar men verwachten mogt dat hij, was 't nood, zijne voorvaderen zou geëvenaard hebben.’ - En die Vorst, sedert door zoo velen en nog ten huidigen dage miskend, wordt, in die bedrijven, welke hem het meest ten blaam worden aangewreven, op bondige wijze verdedigd niet alleen, maar van allen blaam gezuiverd in het vertoog van de Staten van Zeeland, opgemaakt toen de Staten van Holland in 1667, het Kapitein-Generaalschap, van het Stadhouderschap over Holland en Zeeland, wilden afscheiden. Kort daarna volgde, van de zijde van Holland, het zoogenaamde Eeuwig Edict.
Eenige zeeslagen worden vermeld uit den oorlog tegen Groot-Brittanje, van 1665-1667. De lezer vindt een tafereel van den vierdaagschen zeestrijd van 11 tot 14 Junij 1666, zoo als die door ‘de Hollandsche Mercurius’ is geleverd, op bl. 31 enz. - Uit den volgenden oorlog tegen Engeland, vergunne men ons een paar aanhalingen: - Kapitein de haas, met een convooi van 60 koopvaardijschepen, door holmes in het Kanaal aangetast wordende. ‘De Engelse Commandeur gaf heel onverwagt met scherp de heele laag aan de haas, die deselve met syn beyde lagen beantwoordde, eer holmes syn schip hadde gewent. Met dit begin verhief zig de stryd der Engelsen tegens de Nederlandse vloot, op dewelke deselve, als felle wolven op een hoop weerlose schapen, met groot gejuych en geschreeu furieus quamen aanvallen, in meninge, om haar van malkanderen te stroyen, en dan te gemakkelyker d' eene voor en d' ander na in te slokken, en als een buyt in hare roofhaven op te brengen; maar wierden, tegens haar vermoeden, so mannelyk gerepousseert, dat sy tegens den avond genoodsaakt waren met schande en sonder buyt af te wyken.’ Den volgenden dag werd de strijd hervat, en ofschoon aan ‘6 kleyne Nederlandse convoyers, die door

{==690==} {>>pagina-aanduiding<<}
hare langduyrige reyse vuyl en onbequaam waren geworden tot vaardig zeylen’ de zorg van 66 koopvaarders was aanbevolen; terwijl zij besprongen werden door ‘12 grote en 5 mindere vyandsschepen; die alle wel bezeylt en bemant’, gelukte het de haas de meeste schepen behouden binnen te brengen, met gering verlies. Slechts 4 koopvaarders vielen den Engelsen in handen, en een convoyer ging te grond; hetgene ‘nochtans haar (der Engelschen) geledene schade geensins koude vergoeden; want behalve dat hare schepen heel schadeloos en ontramponeert waren, zyn van haar, verre over duysent mannen gebleven, en ruym soo veel gequetst.’
De gebeurtenissen, in welke willem III regtstreeks of zijdelings is betrokken geweest, worden in schetsen of in tafereelen voorgesteld, die meer dan 100 bladzijden beslaan. Inderdaad een hoogst belangrijk tijdvak voor Nederland en voor geheel Europa, dat tijdvak van den Stadhouder-Koning! - Welke gewigtige lessen heeft het jaar 1672 voor Nederland nagelaten! Is de maand Junij 1672 eeuwig gedenkwaardig in de Jaarboeken van Nederland, van wege de lafhartigheid, het verraad en de kleinmoedigheid van zoo velen, en van wege de overgave van steden, sterkten en geheele gewesten aan den vijand, - zoo eindigde evenwel die maand niet, zonder dat redding opdaagde. Als eene heldere ster, in een donkeren nacht, vertoonde zich de heldhaftige verdediging ven Aardenburg. Zij was de morgenster, die den dageraad vooraf ging. Te Dordrecht ging die dageraad op in 't hoofd van den Oranjeloot, in de waardigheid zijner Vaderen. Wat de Regenten van Amsterdam, ruim twintig jaren vroeger, tegen de Unie hadden misdreven, werd nu uitgewischt door hun eenparig besluit: ‘om alle onderhandelingen met den vijand af te snijden, en na geen conditiën meer te luisteren.’ - Koning lodewijk had zijn hoofdkwartier te Utrecht, en dacht het Gemeenebest aan zijne gloriekar gekluisterd te hebben, maar het genie van oranje dwong hem welhaast, al zijne overwinningen te ruimen, bijna even schielijk als hij

{==691==} {>>pagina-aanduiding<<}
ze gewonnen had. - Als ooit - hetgeen God verhoede! - Nederland weder, gelijk in 1672, op den rand des verderfs moeste komen, dan denke de Landzaat aan de wonderdadige uitredding des Vaderlands van dat zelfde jaar, en trachte zijne Vaderen te evenaren; dan zal Nederland gewis ook alsdan behouden worden en over zijne vijanden zegevieren.
De lezer wordt ook door den Heer lastdrager in den treurigen tijd verplaatst, toen wij in eigen ingewanden woelden, en eerst in het Bondgenootschap met de groote Republiek daarvoor werden gestraft, later van napoleon bonaparte de grievendste vernedering en verguizing moesten ondervinden. Het herstel, op het einde van 1813, dat Nederland aan eigen moed en geestkracht had te danken, en de ongewenschte vereeniging met België, om te zamen één Koningrijk uit te maken, worden levendig voorgesteld; ook hoe in België 't Ultramontanisme de toegestoken broederhand terugstiet, en de Nijverheid verlangde, dat de Hollandsche koophandel aan haar zou worden opgeofferd. Verder schetst het werk beknoptelijk het oproer in en den afval van België; van speyks heldhaftige opöffering, en den Tiendaagschen veldtogt, in welken de Prins van Oranje, later Koning willem II, op nieuw bewees een uitstekend Veldheer te wezen.
Zal men nu toestemmen, dat het werk alleen voor Protestantsche jongelingen is bestemd; of zal men zeggen, dat ook de meer bedaagde Protestanten 't in handen behooren te nemen? Wij achten deze Historische Bloemlezing, vooral haar Eerste Deel, eene doelmatige handleiding voor Protestantsche ouders en opvoeders, om in hunne gezinnen den Nederlandschen geest te onderhouden en aan te kweeken. Of vordert de tegenwoordige tijd geene buitengewone waakzaamheid, opdat het kleinood, door onze Vaderen in de 16de eeuw, ten koste van hun bloed verworven, niet verloren ga, maar 't erfdeel blijve ook van onze nakomelingen! - Moge dit werk bijdragen om alle laauwheid af te wenden, en bij elk het hoogste steeds het hoogste te doen gelden! - Zoo zij 't ook voor den laten naneef ten zegen!
l.





{==692==} {>>pagina-aanduiding<<}

Olivier Cromwell, (⋆) Protector der Engelsche Republiek; of een groot man in zijne eer hersteld. Een historisch onderzoek door J.H. Merle d'Aubigné. Uit het Fransch en Engelsch vertaald door J. Oudijk van Putten. In II Deelen. Te Rotterdam, bij van der Meer en Verbruggen. 1852. In gr. 8vo. XX en 486 bl f 4-80.

Lang is de nagedachtenis van cromwell miskend geweest, en dat kón wel niet anders; omdat de omwenteling, door welke hij groot is geworden, weldra door eene Restauratie werd vervangen, die even wreed als ligtzinnig was. In de 17de eeuw heeft men cromwell, over het algemeen, als een opstandeling en overheerscher beschouwd; in de 18de, toen men het godsdienstig karakter der Engelsche Omwenteling voor eene gevaarlijke en belagchelijke dweeperij hield, heeft men hem als een dweeper of als geveinsd en huichelachtig en eerzuchtig voorgesteld. Daardoor verschilt het oordeel zoo zeer, dat bossuet en hume over hem vellen. In de laatste tijden heeft men dien buitengewonen man beter en onpartijdiger leeren beoordeelen. Guizot, villemain en macaulay laten hem in vele opzigten regt wedervaren, en plaatsen hem als Volksvertegenwoordiger, Legerhoofd en Regent in een geheel ander en gunstiger licht. Hij spreidde voorzeker ongemeene talenten en geestkracht ten toon; zonder hem waren de grootste verwarring en volstrekte regeringloosheid op den dood van karel I gevolgd. Het Parlement was niet in staat Engeland te redden. Cromwell deed dat door zich meester te maken van het gezag; hij beteugelde de Godsdienstige en Staatkundige partijen, en legde den grond voor de toe-
{==693==} {>>pagina-aanduiding<<}
komstige grootheid van het Britsche rijk. Wat het Staatkundige betreft, was dus cromwell reeds sedert een aantal jaren in zijne eer hersteld; maar ten opzigte van zijn karakter en bedoelingen bleven er altijd nog twijfelingen over: minder of meer, naarmate van het standpunt dat men in zijne beoordeeling aannam.
Intusschen verscheen er een werk van thomas carlyle, getiteld: ‘oliver cromwell's Letters and Speeches’, waarin vele tot nog toe onbekende brieven en aanspraken van den Protecter voorkomen; uit welke hij, als mensch, huisvader en Christen nader bekend werd. Van deze vroeger niet gekende bronnen hebben in onze dagen twee Schrijvers gebruik gemaakt, om cromwell nog meer te zuiveren en hem geheel in zijne eer te herstellen; namelijk de Fransche Schrijver philarete chasles en de Heer merle d'aubigné, wiens werk wij nu aankondigen. Cromwell wordt daarin voornamelijk van de zijde zijner godsdienstige overtuiging en Christelijke gevoelens beschouwd, en zijn Staatkundige loopbaan wordt hierdoor verklaard, en geregtvaardigd. De beschuldiging van huichelarij wordt met veel zorg wederlegd, en cromwell als een opregt en geloovig Christen, en beschermer van het Protestantismus voorgesteld. De Letters and Speeches van carlyle zijn de hoofdbronnen, uit welke hij geput heeft, en in dit opzigt heeft het werk van den Zwitserschen Godgeleerde veel waarde.
Een andere vraag is het: of allen die niet zóó gemoedelijk of niet gehéél overeenstemmend met den Heer merle denken, even als hij, ál wat in de brieven van cromwell voorkomt zoo letterlijk zullen opvatten. Dat cromwell geen huichelaar is geweest, blijkt duidelijk; en dat zijne overtuiging opregt was, daaraan valt niet te twijfelen. Maar hem voor een geloofsheld te houden, die alles gedaan heeft alleen tot eer van God en tot behoud van de Kerk van christus, zonder eenige inmenging van persoonlijke eer- of beerschzucht, dat zou, dunkt ons, weinig menschenkennis verraden. Zijne stichtelijke woorden, zijne gedurige aanhalingen uit de

{==694==} {>>pagina-aanduiding<<}
Heilige Schrift, zijne predikatiën in het Parlement, zijn voor een gedeelte uit de algemeene gewoonte van zijnen tijd te verklaren, en wij voor ons kunnen er zóó veel gewigt niet aan hechten als de Schrijver. Dit achten wij ten minsten zeker, dat onder zulke ontboezemingen persoonlijke bedoelingen en Staatkundige inzigten kunnen vermengd zijn geweest. Cromwell wist zeer goed, hoe zijne landgenooten toen moesten aangesproken worden; in ónzen tijd zou hij 't gewis anders hebben gedaan. Vele uitdrukkingen in zijne brieven kan men óók op rekening van den geest des tijds stellen; de meeste Engelsche en Schotsche brieven uit de 17de eeuw zijn in denzelfden stijl en trant, wanneer zij van Puriteinsche Schrijvers afkomstig zijn. Wij moeten echter den Schrijver 't regt doen wedervaren, dat ook hij 't met sommige gevoelens van cromwell niet eens is, en zijn gevoelen van de bijzondere inspiratie; het gedurig zoeken van den Heer, om aanwijzing hoe hij in bijzondere gevallen handelen moest - in plaats van in de Heilige Schrift den regel van zijn gedrag te zoeken - afkeurt. - Of hun, die slechts eene geschiedkundige eerherstelling van chomwell in dit werk zoeken, de vele uitweidingen over 't verband van Kerk en Staat, die er in voorkomen en soms weinig ter zake doen, altijd aangenaam zullen zijn, laten wij in het midden.
Dat cromwell een ijverig voorstander van het Protestantisme, en een groot man is geweest; een man, die in vele opzigten met napoleon kan gelijk worden gesteld, en in andere hem overtroffen heeft, is door merle d'aubigné voldingend aangetoond. Zijne karakter- en levensschets van cromwell heeft ons echter te véél van eene lofrede, voornamelijk op overeenkomst van godsdienstige gevoelens gegrond, dan dat wij haar een zuiver geschiedkundig gedenkstuk zouden durven noemen. Cromwells gedrag omtrent karel I, schijnt óns door den Schrijver ook niet voldoende geregtvaardigd. Vooral kunnen wij 't ook niet goedkeuren, cromwell met onzen willem I gelijkgesteld te zien. De godsvrucht van dezen was even

{==695==} {>>pagina-aanduiding<<}
vurig en ongeveinsd, maar zijn blik was ruimer, en zijne verdraagzaamheid grooter; hij liep niet bij alle gelegenheden met zijne godsdienstigheid als 't ware te koop. Cromwell was daarin een kind van zijnen tijd. Willem I was, in zijne godsdienstige gevoelens, zijne eeuw vér vooruit.
De vertaling verdient allen lof, zij is ook 't werk van iemand die reeds menigvuldige blijken van zijne bekwaamheid gegeven heeft. Een kleine fout is hem ontsnapt, toen hij ergens, waar van de Fransche Hervormden gesproken wordt, Guiana in plaats van Guienne schreef. Wij twijfelen, even als hij, aan de verwisseling van het lijk van cromwell met dat van karel I. Hoe kon die plaats hebben, daar het hoofd van dezen van het ligchaam was afgescheiden, en ook geene de minste gelijkenis op dat van cromwell had? Men zie dáárover het korte Naschrift van den kundigen Vertaler.
b.





Voorname Kasteelen in Nederland. Voor jonge lieden bewerkt door Mr. J. van Lennep en W.J. Hofdijk. Met Platen en Kaarten. 1ste-4de Aflev. Te Amsterdam, bij G.W. Tielkemeijer. 1852. In gr. 8vo. 125 bl. De prijs van elke Aflevering is f :-60.

De tijd der kasteelen is voorbij. Ook in ons Vaderland heeft het oude Ridderwezen reeds lang opgehouden te bestaan. Die poëzij der middeleeuwen is voor het proza van den vooruitgang geweken. Elke eeuw heeft haar eigen karakter en hare licht- en schaduwzijde. De middeleeuwen zijn het tijdperk van gelooven geweest; onze tijd wil weten. De middeleeuwen zochten roem in oorlogsbedrijven, de onze in wetenschappelijk denken. In de middeleeuwen blonk de krijgskunst en het breede krijgszwaard, de onze wordt bewogen door de Nijverheid en de werktuigkunde. Zullen wij ruilen met het voorgeslacht? Ongerijmde vraag! Men kan niet te gelijk

{==696==} {>>pagina-aanduiding<<}
vooruit en achteruit gaan. Wie is in staat den loop der zon te veranderen? Maar 't is eene andere vraag, of wij 't regt aan onze zijde hebben, als wij de vorige dagen verachten en verguizen. Verachten is gemakkelijk; doch in 't miskennen steekt geene verdienste. De grootheid en het goede, dat wij geërfd hebben, liggen niet in de bouwvallen van vroegeren tijd, maar in 't geen het voorgeslacht gevoeld, gedacht en gedaan heeft. Zonder hun loftrompet te willen steken, hebben wij eerbied voor hen, die, in eenzame cellen, zonder de hulpmiddelen welke onzen tijd zoo ruim ter dienste staan, de ingewikkeldste vraagstukken onderzochten, bepaalden en beantwoordden; die dáár op hunnen leerstoel stonden met schatten van kennis toegerust, als ware de rijke mijn eener geheele boekerij in hun brein besloten. Wij bewonderen de helden, zoo krachtig, fier en stout, die, ontvlamd en bezield door godsdienst, moed en liefde, de zedeloosheid bestreden, de onschuld verdedigden, en de vrouw verheerlijkten.
De middeleeuwen hadden behoefte aan monniken en ridders, om de volksontwikkeling te bevorderen; - wij kunnen hen ontberen, maar bewaren wij het goede dat zij te weeg bragten! Zij hebben aan hunne bestemming voldaan, in weerwil van hunne gebreken, die voor een gedeelte te wijten zijn aan den toestand waarin zij leefden, en aan de middelen die zij moesten aanwenden om zich te handhaven. - Maar wat zijne bestemming bereikt heeft, sterft weg of overleeft zich-zelven. Het laatste zien wij in de ridders, het eerste in de kasteelen en burgten, hunne voormalige woonplaatsen.
Het zou ondankbaar zijn de bedrijven van het voorgeslacht moedwillig aan de vergetelheid prijs te willen geven. De stift der historie, het penseel en de teekenpen, en het genie der poëzij bewaren ons voor die blaam. Ook de Heeren van lennep en hofdijk maken die allen met talent aan de waardeering van het voorgeslacht op nieuw dienstbaar. Zij hebben zich vereenigd tot een werk, dat, als 't door hen met blijvende zorg be-
{==697==} {>>pagina-aanduiding<<}
handeld wordt, even nuttig als fraai mag heeten. Het is: bij afbeeldingen van de voornaamste kasteelen in ons Vaderland, ter dienste van jonge lieden, in proza en poëzij, de geschiedenis te beschrijven en te bezingen van de geslachten, die er in geleefd, genoten en gewerkt hebben; 't zij goed of kwaad. Dat werk zal in twaalf Afleveringen kompleet zijn.
Te oordeelen naar de eerste Afleveringen, die voor ons liggen, ontvangt men hier eene kastelen-geschiedenis voor jonge lieden, zoo als b.v. van der palms Bijbel voor de jeugd een boek voor jonge lieden is. Niet dat wij het werk voor den jeugdigen leeftijd ongeschikt achten; dit zij verre: wij willen alleen zeggen, dat bejaarden en jongen het werk met evenveel genoegen en vrucht zullen lezen. Bovendien, als men ziet dat jonge lieden van zestien tot twintig jaren een toon voeren als waren zij grijsaards - die men óók al onder de jeugd ontmoet - dan wordt het moeijelijk te weten, wie nog voor jonge lieden moeten gehouden worden. Wij, die stellig zeker tot de bedaagde lieden behooren, hebben de vier verschenen Afleveringen met groot en toenemend genoegen gelezen.
De Inleiding schetst: het ontstaan der burgten en kasteelen in onze gewesten; hunne gedaante en gesteldheid in het algemeen; hunne verdedigingsmiddelen bij belegering vóór de algemeene invoering van het buskruid; en ook de dagelijksche levenswijze der kasteelbewoners. Dit alles wordt beknopt, eenvoudig en bevattelijk voorgesteld, en door afbeeldingen en platte gronden opgehelderd.
Elke Aflevering bevat de plaat van een kasteel, uitmuntend geteekend en met smaak uitgevoerd. De reeds uitgekomene zijn de kasteelen van egmond, brederode, torenburcht, en arckel. Bij elke plaat is eene beschrijving van den oorsprong en het wedervaren van het afgebeelde kasteel, en van de geschiedenis des burgheers en van diens geslacht.
Grootsche herinneringen verbinden zich aan het kasteel

{==698==} {>>pagina-aanduiding<<}
van Egmond, en wie hoort den naam er van uitspreken, zonder met smart te denken aan den bloedigen dag van Brussel en den tijd van Neêrlands eerste worsteling voor de vrijheid van den geest.
De wandelaar in Haarlems dreven zal, als hij Brederodes bouwvallen bezoekt, en hunne oude torentrappen en gewelven aanschouwt, met heilige aandoening zich eenige eeuwen terug plaatsen, en met genoegen de verzen van hofdijk lezen.

In 't frisch en helder najaarsuur, 
Als purper wemelt om de duinen, 
En rozig goud langs de eikenkruinen - 
Ga dan naar Breêroôs grijzen muur. 
 
Drie eeuwen stormden om zijn kruin, 
En knaagden aan zijn ijzer puin - 
De denkmaal eedler Voorgeslachten 
Verschoot van glans, verviel van krachten; 
Zijn kroon viel af; zijn vorm verdween; 
Daar bleef slechts schaduw van 't voorheen. 
 
De geele roerdomp plascht door 't moer, 
Waar 't golfgespeel der breede grachten 
Weleer door 't suizend rietbosch voer; 
De steen-uil weeklaagt in den toren; 
Aan de uitgekalkte vensternis 
Speelt daags de bonte hagedis; 
Ter nacht doet zich de krekel hooren 
In 't donker welfsel, schril van toon; 
En toch - de bouwval is nog schoon. 
 
Als 't late zonlicht om de transen 
Een glorie van rood goud penceelt, 
En vonken in den mistdrop glansen 
Die over 't blaauwend muurkruid speelt; 
Als 't schemert in gewelf en kelder, 
Van struik en braamstruweel omzoomd, 
Maar 't purpren licht nog klaar en helder 
Door reet en boograam binnenstroomt; 

{==699==} {>>pagina-aanduiding<<}

En 't vinkjen, dwalend van de abeelen, 
Een weeken toon, een kweelend lied, 
Van de afgebrokkelde kanteelen 
In 't zwijgen van het landschap giet - 
Ja, dan is 't schoon hem aan te staren, 
Den steenen reus in 't bloeiend dal! 
Wie dus nog schittert in 't verval, 
Wat moest dien niet al prachts omwaren, 
Toen nog de frischheid van zijn bloei 
Den tijdstroom tartte als 't windgeloei... 

Met menig historisch feit, los en geestig vertelt, wordt de aandacht geboeid. Vooral trok óns de beschrijving van de Torenburcht, ter bescherming tegen de koene Westfriezen opgerigt, maar toen hij gelukkig had uitgediend van zijne plaats verdween, gelijk later de fraai gebouwde Westfriesche poort, die dit kasteel verving, maar nog alleen door den naam van eene straat en den kooltuin te Alkmaar in 't geheugen voortleeft. Als ter loops, maar hoogst gepast, wordt de aloude geschiedenis der Kennemers en Friezen, de oorzaak van en de aanleiding tot hunnen onderlingen haat verhaald en opgehelderd. De noodlottige dag van den Roomsch-Koning, den ridderlijken willem II, is met schilderachtige trekken geteekend.
Het vereert den smaak des volks en niet minder de denkwijze en gevoelens der afstammelingen van die aloude kasteelbewoners en helden, dat zij toonen prijs te stellen op dezen arbeid. Het heeft ons ook verheugd te vernemen, dat de Koning, ingenomen met alles wat tot eer van Vaderland en Volk ondernomen wordt, den wensch heeft geopenbaard, dat ook aan het Koninklijke jagtslot het Loo, hetwelk nog een anderen Derden willem in 't geheugen roept, hier eene plaats worde ingeruimd. Wij twijfelen niet, of bij de veelzijdige kennis der Schrijvers zal hun ook de toegang niet ontbreken tot bescheiden, die hen in staat stellen, om van dat jagtslot eene geschiedenis te geven, die menige gaping aanvult.


{==700==} {>>pagina-aanduiding<<}

Het Regentschap van den Hertog van Orleans. Door A. Dumas. Te Haarlem, bij J.J. van Brederode. 1851. In gr. 8vo. 320 bl. f 3-:

Wij hebben dit boek, dat, onzes inziens, onvertaald had kunnen blijven, zonder dat iemand er iets degelijks hij zou verloren hebben, niet zonder bezorgdheid gelezen, en ten slotte gevraagd: waartoe die tooneelen van schandelijkheden, ontucht, roekeloosheid en losbandigheid, uit het tijdperk van het Regentschap van den Hertog van Orleans, in al hunne naaktheid voorgesteld, en met bloemen van vernuft en stijl opgesierd? Dat drijfveren van onedelen aard vooral toen de handelingen der hoogere klassen in Frankrijk bestuurden, dat ongeloof de plaats van godsdienstzin, oneerlijke kuiperij de plaats van betamelijke eerzucht, de verregaandste schier ongeloofelijke zedeloosheid de plaatsen van deugd en goede zeden hadden ingenomen, kan men er uit zien; maar wie wist dat niet reeds, en wat nut brengt het aan te wroeten in een vuilnishoop van ontucht, godverzaking, en oneerlijken handel om in de wereld vooruit te komen? De Franschen plegen te zeggen: la vie privée doit être murée, en dat beginsel behoort ook in acht genomen te worden bij 't schrijven van geschiedkundige verhalen. Als men capefigues: philippe d'orléans, Régent de France, 1715-1723, naleest, zal men bij de beschrijving van dat zelfde tijdvak die uitspattingen en euveldaden zijn geschiedverhaal niet zien bezoedelen. Hij zegt ook, dat ze niet voegzaam zijn voor den Geschiedschrijver; en al rekent de Heer dumas zich bevoegd, om, voor jeugd en onschuld, den sluijer van 't losbandigste tijdperk der aanzienlijke klassen in Frankrijk weg te nemen: wij keuren dat, om der gevolgen wille, met nadruk af. - Ook is het opmerkelijk dat capefigue, waar hij gewaagt van aan den Hertog van Orleans toegeschreven schandelijkheden en misdrijven, veeltijds zegt: die geheel of gedeeltelijk te betwijfelen; terwijl
dumas, op grond van dezelfde door capefigue genoemde Mémoires, alles als zeker stelt, en zelfs verder gaat, door aan de meesten van

{==701==} {>>pagina-aanduiding<<}
's Vorsten handelingen, zoowel hijzondere als Staatkundige, slechte, den braven mensch onwaardige drijfveren toe te schrijven. Dit geldt ook den Kardinaal dubois, aan wiens verdienste als Staatsman de Heer capefigue regt laat wedervaren. Het werk van dumas schijnt bestemd te zijn tot een tijdkorter in ledige uren, maar kan niet anders dan ziel- en zedenbedervend op de jeugd inwerken. Als men op die wijze de geschiedenis moet lezen, zou 't beter zijn als zij nooit geschreven ware. Met één woord: wij vinden het titelplaatje en de druk te fraai voor een werk als dit, en zouden wenschen dat het niet ware uitgegeven.

m.
m.v.




De kleine Parijzer Robinson. Een verhaal voor de jeugd. Naar het Hoogduitsch van Eugenie foa, door Mevr. A.B. van Meerten, geb. Schilperoort. Met fraaije plaatjes. Te Dordrecht en Zierikzee, bij van Elk en Quanjer. In kl. 8vo. 154 bl. f 1-:

De waarheid der spreuk: ‘God helpt wie vroom is en zich-zelven helpt’ (tracht te helpen), wordt in dit lieve boekje in de lotgevallen van den kleinen emiel voor oogen gesteld. Emiel, onbarmhartiglijk door zijn naasten bloedverwant verlaten, vindt, onder velerlei teleurstellingen, overal ook goede menschen die hem helpen; want hij vertrouwt op God, en zoo wordt aan hem het spreekwoord bevestigd: ‘Wie op God vertrouwt, lijdt geen gebrek.’ - De inkleeding van dit verhaal is zeer bevallig, en de strekking allezins zedelijk en godsdienstig. Maar wie zou 't ook ánders verwachten in een werkje door Mevrouw van meerten, geb. schilperoort, vertaald. Haar stijl is hier zóó vloeijend, dat men volstrekt niet bespeurt eene vertaling te lezen. Wij danken de hoogbedaagde Schrijfster voor dit keurig, nieuw lettergeschenk, hetwelk, door de zorg der Uitgevers, met gekleurde platen, op goed papier en in een netten band, der jeugd wordt aangeboden. Moge een gunstig debiet aan het onderhoudend en nuttige werkje ten deel vallen.







{==702==} {>>pagina-aanduiding<<}

Jaarboekjes voor 1853.


Aurora. Jaarboekje voor 1853. Uitgegeven door Mr. j.l.d. nepveu en s.j. van den bergh. Te Haarlem, bij A.C. Kruseman. In kl. 8vo. VIII en 288 bl., met Portret en Platen. f 4-90.



Holland. Almanak voor 1853. Uitgegeven door Mr. j. van lennep. Te Amsterdam, bij de Gebroeders Kraay. In kl. 8vo. XVII en 249 bl., met Kalender en Platen. f 3-90.



Almanak voor het Schoone en Goede. 1853. Te Amsterdam, bij A. Jager. In 12mo. 180 bl., met Kalender en Platen. f 1-80.


De jaarlijksche Tentoonstelling der werken van onze Dichters en Novellisten is weder geopend. Gelijk op die der voortbrengselen van 't penseel de bijdragen in verschillende zalen ten toon hangen, zoo worden deze in verschillende prachthanden aangeboden. Wij zullen, daar 't bestek ons niet vergund in veel bijzonderheden te treden, op de drie bovengemelden voorloopig een blik werpen, omdat zij zoo vroegtijdig zijn ingezonden, en eene korte aankondiging nu aangenamer zal zijn dan de breedvoerigste over eene maand.
De Aurora overschittert ditmaal hare mededingers door de gelukkige keus en fraaije uitvoering der platen, gegraveerd door j.w. kayser, j.d. sluyter en w.f. wehmeijer, naar schilderstukken van c. kruseman, h. ten kate, j.d. koelman, j. spoel en b. witkamp. Tegenover den gegraveerden titel staat het wèlgelijkend portret van den Dichter hofdijk, gegraveerd door w.f. wehmeijer, naar eene teekening van a.j. ehnle. De gelijkenis zou volmaakt zijn, als de oogen wat minder strak waren. De verdienstelijke teekenaar en portraiteur zal 't ons niet ten kwade duiden als wij hem aanraden te trachten, om de uitdrukking der verveling, die een posérenden van eenigzins levendigen aard doorgaans aangrijpt, van diens persoonlijkheid af te scheiden.

{==703==} {>>pagina-aanduiding<<}

Vijf-en-twintig stukken in proza en poëzij maken den inhoud uit, en ook dááronder zijn, in verschillende genres, bijdragen van de hoogste verdienste. De Heeren alberdingk thijm, beeloo, bennink janssonius, s.j. van den bergh, boxman, brester, ter haar, heije, hofdijk, van der hoop jr'zoon, ten kate, schimmel, h. tollens cz., warnsinck, withuys, wijsman en tatum zubli, en Mw. s.m. böeseken hebben in poëzij, de Heeren van koetsveld en nepveu in proza bijgedragen. Bovendien bevat het fraaije boekje nog twee proza-stukken: De beste troost, door thineus (Schrijver van Ons Dorp), en Arabella, door v.d.g. - Over dien inhoud zullen we later spreken. Wij bepalen ons nu tot de mededeeling van een paar coupletten uit het aandoenlijke schoone ‘Des Konings vrijspraak’, van den Heer tollens, en 't zal gewis niemand krenken als wij er bijvoegen, dat dit juweel van gevoel en meesterstuk van stijl en versbouw, het fraaiste is van ál wat de Jaarboekjes ditmaal bevatten:

Daar deedt gij goed en loflijk aan, 
o Vorst, dat gij uw regt deed gelden, 
Om d' armen zondaar kwijt te schelden, 
Wat hij te roekloos had misdaan. 
De wet was stellig: hij moest sterven; 
De regter las hem 't vonnis voor; 
Hij bad genâ: gij gaaft gehoor. 
Ik dank u, Koning! duizendwerven. 
Gods zegen blijv' ten loon u bij! 
'k Had in uw plaats gedaan als gij. 
 
Dat weegt wat meer dan rang en schat, 
Dat kostbaar regt van schuldvergeven! 
De wet zeî: ‘Sterven!’ gij zegt: ‘Leven!’ 
Geen magtwoord luidt zoo schoon als dat. 
'k Benij, o Vorst! u 't rijksvermogen 
Noch geen der titels, die gij draagt; 
Ik heb uw purper nooit gevraagd; 
Uw luister steekt mij niet in de oogen; 
Maar voor een regt, zoo godlijk schoon, 
Getroostte ik mij het wigt der kroon. 

De Holland overtreft zijne mededingers in uitwendige

{==704==} {>>pagina-aanduiding<<}
pracht, en inwendige verscheidenheid. De boekbinder mondt, te 's Gravenhage, heeft in den met goud en kleuren gestempelden band iets ongemeen rijks en fraais geleverd. Ook de gravuren - van d.j. sluyter, w.j. steelink, en w.f. wehmeijer, naar schilderijen of teekeningen van v. bing, h.f.c. ten kate, marie ten hate, c. kruseman en c. rochussen - zijn uitmuntend. - Dit Jaarboekje, niet uitsluitend aan belletrie gewijd, paart, gelijk men weet, het nuttige aan 't schoone en ook aan 't vermakelijke. De inhoud wordt weder geopend met een ten aanzien van de Hemelverschijnselen uitvoerigen Kalender van f.j. stamkart. Aan het slot vindt men ook weêr de tweeslagtige, half drooge, half satirieke Kronijk, die een Staatkundige kleur aan 't werkie geeft; ten overvloede op bladz. 135 toegelicht door de burleske toespraak (een bedsermoen) van een burgervrouwtje tot haren man (een waren hals) over zijn kiezerschap in 1850. Van de Staatkunde willen we, vooral op 't gebied der Fraaije Letteren, niet weten; maar de aangename afwisseling van scherts en ernst maakt dit boekje, zeker voor velen, tot de onderhoudendste van alle onze zoogenaamde Almanakken. Uit de oude doos vindt men hier een brief en dichtjen van anna roemers, met gedeelten van brieven van van baerle en van der putte, ‘in den opgesmukten stijl dier dagen’; meer uit het hoofd dan uit het hart, gekunsteld en geknutseld, zoo niet geheel dan toch ietwat. (Dit lelijke woord komt meer en meer in trek.) Bij eene afbeelding van den voormaligen Haringpakkers-toren te Amsterdam, ‘dat overblijfsel der grijze oudheid, zoo langen tijd de zwijgende getuige van zoo veel bedrijvigheid en welvaart aan den
IJ-kant’ en een sieraad der stad, in 1829 door eene Sloop-kommissie voor afbraak verkocht, is een belangrijk historisch verhaal omtrent zijne oorspronkelijke en latere bestemming, door den Heer p. scheltema geleverd. In de ernstige genres hebben voorts bijgedragen in proza de Heeren: beeloo, Mr. b. pen en Mejw. hasebroek; in poëzij de Heeren: beets, s.j. van den bergh, brester, de genestett, de haan jr., hofdijk, ten kate, Mr. j. van lennep, peypers, wijsman, tatum zubli en Mejw. s.m.

{==705==} {>>pagina-aanduiding<<}
böeseken. Luimige stukken zijn er, in proza, drie: van Mr. j. van lennep, Mr. a. molster en een ongenoemden; in dichtmaat vijf, waaronder het reeds vermelde bedsermoen, een van den Heer de bull, en drie van den ongenoemden hoewel niet onbekenden Schoolmeester. Wij kunnen de verscheidenheid van den inhoud niet beter doen uitkomen dan door 't mededeelen van eenige verzen uit een paar der Bijdragen. Ook de Holland bevat een juweel van stijl in het lied van n. beets: ‘Aan eene jonge dichteresse’

Is poëzij een gaaf van God, 
Een godenspijs voor menschenharten, 
Een teug van hooger zielsgenot, 
Een laafdronk in hun smarten: 
o Pleng dien, pleng dien, stort hem uit, 
Laat in ons hart dien nektar glippen, 
Op 't klinken van uw zilvren luit, 
Op d' adem van uw lippen. 
 
Wij zullen, met verrukt gemoed, 
Uw Godgewijde toonen vangen, 
Wij zullen drijven op dien vloed 
Van maagdelijke zangen. 
Een bleekte, een blos, een traan vooral, 
Een blik zal onze erkent'nis toonen, 
Maar eerbewijs en lofgeschal 
Uw zedigheid niet honen. 
 
Geen weelderige mirtenkrans 
Van dart'le rozengeur doortrokken, 
Durft naadren tot den kuischen glans 
Die afstraalt van uw lokken; 
En ook de lauwer wage 't nooit 
Zich tot een krans voor 't hoofd te strengelen 
Dat met een schoonheid is getooid 
Verwant aan die der engelen. 

Zes bladzijden verder staat de Natuurlijke Historie van den Olifant, door den Schoolmeester:

‘Onze wieg’, zegt een Oostindisch olifant, 
‘Staat gewoonlijk in ons geboorteland, 
Net als die van mijn Afrikaanschen bloedverwant, 
En we zijn beiden twee beesten uit den deftigen middenstand.’ 

{==706==} {>>pagina-aanduiding<<}

Als een olifant een ijsbeer of gild-os ontmoet, 
Vraagt hij doorgaands aan van aken: ‘Wat is dát voor kleingoed?’ 
Omdat hij-zelf zoo groot is. Want op zijn voor-zaten zag men in vroeger tijden, 
Immers heele krijgsbenden in een kasteel naar 't leger rijden. 
Doch niets, helaas! is bestendig op aard: 
Diezelfde krijgslui rijden thans meer te voet of te paard. 
 
Zoo men aan den schijn alleen het oor wou leenen, 
Vroeg men licht: ‘Heeft menheer het water ook in de beenen?’ 
Want waar is eigenlijk 't onderscheid tusschen zijn kuiten en zijn scheenen? 
 
- Zoodra hij 't land aan u krijgt zijt gij in doodsgevaar. 
Als gij dus, bij geluk, eens onder zijn voeten mocht belanden, 
Zeg dan maar: ‘menheer, mijn leven is in uw handen.’ 
 
Hoogmoed brengt echter de besten tot den val; 
Hij waant zich ál te vaak een afgod, in de Oost vooral, 
Waar men hem over 't paard licht (tilt.). Doch hier is men niet zoo mal; 
Aan zulke afgodendienaars doet Holland voorloopig niemendal. 
Onze jeugd geeft aan olifantolatrie dus geen gehoor, 
Wij respecteren hem eenvoudig als uitvinder van ons ivoor. 

De Almanak voor het Schoone en Goede, onder Redactie van Mw. bosboom-toussaint, ziet er mede, in- en uitwendig, zeer behagelijk uit. De band en de plaatjes zijn fraai. Een kleine Kalender gaat den letterkundigen inhoud vooraf. Daarop volgt een Voorberigt, waarin de begaafde Redactrice, onder anderen, zegt: ‘de meeste onzer gevierde dichters, de meeste onzer begaafde auteurs hielpen mede tot de zamenstelling van den Almanak.’ - ‘waarin zeker wel een enkele naam wordt gemist, dien men er had mogen verwachten, doch het is dan ook slechts een enkele.’ - Dat zal, hoe lief het boekje zij, voor velen een raadsel blijven. Van de Dichters moge 't gelden; want men kan een zeer groot Dichter zijn, zonder daarom juist gevierd te wezen: de gevierdheid hangt evenzeer af van geluk als van verdienste. Maar we hebben toch meer dan vijf begaafde Auteurs. - Behalve door de Redac-
{==707==} {>>pagina-aanduiding<<}
trice is in proza bijgedragen door de Heeren: j.j.v.o. (van oosterzee), t.h. van westrhene wz., en joh. c. zimmerman. In poëzij hebben de Heeren alberdingk thijm, beeloo, beets, s.j. van den bergh, Mr. j. van lennep, lesturgeon, potgieter en schimmel, kleine of vertaalde bijdragen geleverd. Een onbekende geeft bovendien een fragment uit een onuitgegeven, naar 't schijnt oorspronkelijk en verdienstelijk treurspel Deïdamia. De poëtische bijdragen maken maar een vierde gedeelte van den inhoud uit; de overige drie vierden bevatten twee lieve romantische verhalen, eene uitvoerige zedenschets ‘de Voltairiaan’, en 't Godsdienstig aandoenlijk verhaal van eene Avondmaalviering,
door den Eerwaarden van oosterzee in de Nederduitsch-Hervormde Kerk te Londen: degelijke zaken in fraaijen stijl. Daar 't proza in dit Jaarboekje den boventoon heeft, deelen we uit dit laatste, tot aanbeveling, de beschrijving mede van het Kerkgebouw, beginnende op bladz. 127.
‘Weldra vond ik mij - overgebragt naar de eenigzins afgelegene, maar uiterst rustige plek, waar het opschrift in onze moedertaal: ‘Nederduitsch-Hervormde-Kerk’ geplaatst boven eene ronde poort, de plaats mijner bestemming mij aanwees. Ik had vóór den aanvang der Godsdienstoefening - zij zou op Engelsche wijze eerst ten elf ure beginnen - overvloedig den tijd om mij bezig te houden met de beschouwing van het eenvoudig, eenigermate somber, en toch in zoo vele opzigten merkwaardig gebouw; wat al herinneringen, die voor mijne verbeelding zich plaatsten! Hier was vóór driehonderd jaren de schuilplaats der Nederduitsche Hervormden en Walen, onder de Spaansche vervolging geweest! Dit was dan ‘le temple du Seigneur Jésus’ door den vromen eduard VI, bij plegtig Ediet, dat nog heden door onze landgenooten als een kostbaar legaat wordt bewaard, aan de verdrukten om de zaak der waarheid geschonken: als een veelbeteekenend historisch souvenir stond nog het templum Jesu in een der kleurige vensterramen! Hier hadden vóór dien tijd, Augustijner monniken gevast en gebeden, tot ook in hun heiligdom de lichtstralen door-
{==708==} {>>pagina-aanduiding<<}
drongen, door den Augustijner monnik uit Erfurt verspreid! Belangrijk oogenblik in de geschiedenis van het Protestantisme in Engeland, toen de noodkreet der verdrukten het eerst den jeugdigen Monarch veelbeteekenend tegenklonk, en de grijze latimer hem toeriep: ‘hoe wenschte ik, dat wij velen van dezulken in dit Koningrijk vergaderen konden! Het zou een zeker middel zijn, om zijnen bloei te bevorderen, want “die u ontvangt” zegt de christus “ontvangt Mij.” Hoe zeer zou het den Koning tot eere verstrekken, hen te ontvangen en te
beschermen!’ Dat woord had weêrklank gevonden: eene veilige ark werd voor de schipbreukelingen uit den stroom dier tijden geopend. Op gindschen kansel stond de beroemde a. lasco als Superïntendent, en nevens hem vier andere Leeraars, sprekende in onderscheidene talen, aan het hoofd eener Gemeente van niet minder dan 4000 Leden. Hier had zich de angstkreet der op nieuw belaagden doen hooren, en was de blik naar Emden geslagen geworden, toen maria begon af te breken, wat eduard opgebouwd had. Hier waren de verstrooiden, na weinig jaren afwezenheid, gedeeltelijk wedergekeerd, en - dank zij elisabeth's gastvrijheid - zij hadden zich zoo regt te huis gevoeld in het land hunner vreemdelingschap. Hier.....
Doch wij moeten eindigen. Van den druk en het papier behoeft wel niet gezegd te worden dat ze fraai zijn. Elk dezer Jaarboekjes doet zijn wezenlijken Uitgever eer aan. Wij brengen den Heeren a.c. kruseman, Gebroeders kraay, en a. jager wèlverdienden lof toe, voor de zorgen en kosten, die zij aanwenden, om onze Jaarboekjes met die van het buitenland meer en meer te doen wedijveren, en hopen, dat deze voorloopige aankondiging moge bijdragen, om de aandacht van onze lezers bij voorkeur op dit uitmuntend drietal te vestigen.

(Het vervolg hierna.)


{==709==} {>>pagina-aanduiding<<}

Boekbeschouwing.





Leerredenen van J.J.L. ten Kate, Predikant te Middelburg. Te Rotterdam, bij van der Meer en Verbruggen. 1851. In gr. 8vo. VIII en 364 bl. f 2-90.

Wij gelooven dat men geen onjuisten maatstaf gebruikt, wanneer men de waarde van leerredenen beoordeelt naar de kracht van het Christelijk leven, dat zich in de Gemeente openbaart. Onze Leeraars wassen uit, in, en met het volk op. Zij vormen geene afgesloten kaste van priesters, in het bezit van mysteriën; maar drukken uit wat zij in het midden des volks ontvangen hebben. Vandaar hun verschil in rigting, vorm, en dergelijken. Evenwel is bij allen het voornaamste steeds blijvend: jezus christus, dezelfde tot in eeuwigheid. Als die éénheid gemist wierd, zouden beiden Gemeente en Leeraren moeten onder gaan in den stroom des tijds. Waar dat gebeurt treedt ook het Christelijke alleen weder te voorschijn, als beleefde 't eene opstanding uit den dooden. Duitschland is daar, om dit te bevestigen. Wij zouden niet gaarne met alles instemmen wát er gepredikt wordt, maar 't zou toch eene uitzondering zijn, als de kansel door eene onchristelijke voordragt wierd ontheiligd. Wij kennen er in onze dagen geen voorbeeld van. Als we de Eerwaarden van hengel, van oosterzee, van koetsveld en ten kate tegen elkander vergelijken, welk een onderscheid van rigting, van inhoud, van vorm! Maar allen leiden tot één zelfde doel: heiliging van hart en wandel; gemeenschap en levensëenheid met God in christus, door den Heiligen Geest.
Met gespannen verwachting ontvingen wij de leerredenen van den Eerw. ten kate. Vroeger, toen wij zijne poëzij lazen, die hem reeds als kind vermaardheid schonk, konden wij de vrees niet onderdrukken, dat de leeraar in den dichter zou onder gaan. Die vreeze is niet ge-
{==710==} {>>pagina-aanduiding<<}
heel ongegrond geweest; want deze leerredenen toonen duidelijk, dat de poëet den prediker niet alleen beheerscht, maar zelfs overheerscht. Zij bevatten dichterlijk proza, poëzij zonder metrum, volheid van beeldspraak, en poëtische figuren, overvloed van schoonheden; maar ook velerlei niet schoons, wijl 't ondoordacht, overdreven, of misplaatst is.
De eerste leerreden, over den achtsten Psalm, is eene dichterlijke uitstorting naar aanleiding van davids veldlied. Ten kate noemt haar: ‘de stemme des avondhemels, prachtig genoeg om ons Gods grootheid te verkondigen; des menschen nietigheid te prediken; en de verheven bestemming te herinneren, door dien grooten God voor dien nietigen mensch weggelegd.’ Maar de Prediker ziet daarbij iets anders, dan de Psalmdichter; want al wil men beweren, dat david de grootheid van den mensch als zoodanig niet op het oog heeft gehad; niemand zal toch ontkennen, dat hij de voorregten van den mensch als Gods stedehouder op aarde bezong. De Spreker-zelf gevoelt, dat hij eene verkeerde stelling heeft ingenomen; want hij roept uit (bl. 21): ‘Neen! david, neen! het beeld dat gij schildert is het onze niet meer!’
De tweede leerreden stelt, naar aanleiding van Ps. lxiii: 20a, het sterven voor, als een ontwaken uit den droom des levens. Het is echter duidelijk, dat ook hier de Koninklijke zanger geheel iets anders zegt, dan waarover ten kate spreekt. Hij-zelf is er van doordrongen, en zegt tot de hoorders: ‘Gij zoudt recht hebben van mij te eischen, dat ik tot u spreken ging over ‘den ondergang des boozen, even onverwacht en volkomen als het verdwijnen eens nachtgezichts.’ - Waarom dan aan dien billijken eisch niet voldaan? Het ontbrak toch den begaafden Spreker daartoe niet aan talent; maar - hij had een bepaald plan, en daar behoorde een tekst bij, al moest die er met eene magt van dichterlijke vrijheid toe gewrongen worden. ‘Ik wil mij’ - zegt hij - ‘liever eene kleine uitlegkundige (?) vrijheid veroorloven, dan vaarwel zeggen aan mijne begeerte om het schoone zinnebeeld in onzen tekst van eenigzins alge-
{==711==} {>>pagina-aanduiding<<}
meener toepassing te maken.’ - Wij, daarentegen, willen ons liever getroosten deze preek voor teksteloos te houden. - In het eerste deel toont de Spreker hoe hij dit leven beoordeelt, als veranderlijk van gedaante; broos van bestaan; bedriegelijk van verschijnselen. Vervolgens schildert hij 't ontwaken uit den droom des levens als eene afbeelding van 't sterven; want het eerste zoo wel als het tweede is: overgaan in eene andere wereld; tot zelfbewustheid wederkeeren; tot erkentenis der waarheid komen. Eindelijk stelt hij 't sterven voor als een ontwaken uit den droom des levens: ter waarschuwing voor allen; ten schrikbeeld voor den zondaar; ten troost voor den Christen.
Wij kunnen 't ons voorstellen dat die leerrede een diepen indruk op de hoorders moet hebben gemaakt. Zij is vol dichterlijken gloed. De broosheid en veranderlijkheid der dingen in di: leven is voortreffelijk geteekend. Jammer, dat men hier en daar op onverdedigbare uitdrukkingen stuit. Onnaauwkeurig is 't, b.v., te zeggen: ‘Wie droomt, bevindt zich in eene logenwereld’; immers de logen is geene onwillekeurige onwaarheid. En ligt er éénige waardigheid in als men zegt: ‘de Heilige Geest klapwiekte boven zijn hoofd’? Zulke uitdrukkingen vindt men in menigte.
Nu volgt eene leerreden over het Avondmaal, naar luk. xxii: 19, 20, waarin de Spreker verklaart wat het Avondmaal is, en op de onvergetelijke gebeurtenissen wijst, die het verzinnelijkt; op de zalige beloften, die het verzegelt; op de Goddelijke krachten, die het openbaart. Eene toepassing in verband met de eischen des Avondmaals besluit deze preek, die een heerlijk woord bevat vol warmte, geest en leven; overwaardig zoo wel gelezen, als gehoord te worden.
De vierde leerrede, naar aanleiding van jes. xlix: 15, beschouwt Gods liefde tot den mensch, als eene meer dan moederlijke liefde; maar ook déze leeft en beweegt zich niet in den tekst, en zal daarom van mindere waarde zijn voor hen die in eene leerrede eene bepaalde Schriftverklaring verlangen. Anderen echter, voor wie 't

{==712==} {>>pagina-aanduiding<<}
genoeg is, wanneer de leerreden den weg naar christus wijst, en den hoorder in het hart grijpt, zullen er ware Evangelieprediking in vinden. Ten kate beschouwt de liefde Gods in haren aard, en verduidelijkt haar door de volgende tegenstellingen: ‘De liefde der moeder tot haar kind is eene onwillekeurige aandrift; - de liefde van God tot den mensch is eene vrijwillige deugd. De liefde der moeder tot haar kind is een dure plicht; - de liefde van God tot den mensch is eene verbeurde gunst. De liefde der moeder tot haar kind is menschelijke eigenliefde; - de liefde van God tot den mensch is Goddelijke zelfverloochening. Deze tegenstellingen zijn zeer gelukkig uitgewerkt. Voorts onderzoekt hij, hoe Gods meer dan moederlijke liefde zich openbaart, en doet haar kennen: ‘als de onbegrijpelijkste voorzorg, die ons ten goede gedacht, éér wij nog geboren waren; als de onuitputtelijkste genade, die voor ons arbeidt zoo lang wij leven als de standvastigste trouw, die zich over ons ontfermt, ook nadat wij gestorven zijn.’ - Wij erkennen hier vele schoonheden; doch tellen vooral 't gezegde: ‘Het is Zijn herscheppende Geest, die onvermoeibaar broedt over den stormenden bajert van ons hart.’ daar niet bij. Het is waarlijk jammer, dat de rijk begaafde Spreker zich aldus aan de scherpte der kritiek bloot geeft.
In de vijfde leerreden ligt zijn talent in al deszelfs weelderigheid ten toon. Psalm xcv: 5 geeft er aanleiding tot eene Christelijke beschouwing van de zee. Menig prediker zou er voor terugdeinzen, maar niet hij, wiens rijke en vruchtbare verbeelding dit grootsche element geheel overziet. Vreemd is zijne dispositie; en het slot althans hadden wij niet zóó gewacht. Het is alsof de Dichter in zijn hooge vlugt aan 't einde gekomen, nog hooger wil, maar niet hooger kan, en nu als aan de voeten van 't geloof, de hoop en de liefde nederstrijkt. Evenwel bevat dit stuk-zelf eene zee van schoone gedachten en treffende bewoordingen. Eene proeve moge dit staven: ‘Komt’ - zegt hij - ‘volgt mij in gedachte! bestijgen wij samen een dier trotsche dijken,

{==713==} {>>pagina-aanduiding<<}
die het vernuft der menschenkinderen den “ontembare” als een breidel in den mond heeft geworpen! Zietdaar den oceaan; welk een onafzienbare plasch! Als uit een onuitputtelijke bronwel duikt de veelheid dier golven op, die in nooit verpoosde vaart voortwentelen, nu naar ons heen, als wilden zij storm loopen tegen de hoogte die ons beschermt; dán van ons af, als trok een magneet haar tot den horizont, waar wij maar noode de dunne grenslijn meer ontwaren, die scheiding maakt tusschen het azuur der wolken en het azuur der wateren. Ik beken het, hooger zwelt ons de borst bij de stoutheid onzer natuur, die het gewaagd heeft, op een dobberend hout zich een pad te banen door de vloeijende woestijn, waar noch heuvel noch boom eenig herkenningsteeken aanbiedt. Maar weldra sidderen wij over onze vermetelheid, als wij het brooze schip, niet grooter dan eens mans hand, zien worstelen tegen de zwoegende stroomen. Wat wordt de mensch nu klein op dat reusachtig ligchaam! Hoe gering wordt zijn vermogen en hoe ijdel zijn maaksel, tegenover die onweêrstaanbare krachten! Ziet, daar drijft een onweêr aan, en pakt samen, en breekt los! Op het schelden des Almachtigen worden de afgronden ontbloot, en de baren stapelen zich op tot schuimende bergen. Het krakend vaartuig vliegt rond als een bal; de zeilen worden aan flarden gescheurd als het weefsel eener spin; de masten knappen af als riet. Waar zijn nu die sterke helden die straks nog zoo pal stonden met alles braverenden moed? Zij rijzen op naar den hemel, zij dalen neêr tot de helle; hunne ziele versmelt van angst; zij dansen en waggelen als dronken, en al hun wijsheid wordt verslonden....tot zij de blinde klip genaken, en spoorloos neêrstorten in het groote graf, waar de golven hun doodskleed weven. Wat is er nu in een oogenblik geworden van dat meesterstuk onzer vingeren, wat van die heerschappij onzer wetenschap, waaraan wij zoo veel plannen en schatten en kostbaarder
menschenlevens hebben toebetrouwd? Vragen wij het aan die wrakken en lijken, die daar beneden gaan rondzwerven tusschen het gruis der ver-
{==714==} {>>pagina-aanduiding<<}
nielde vloten, de puinen der verdronken steden, de bleeke beenderen der tienduizenden, die hen vóór zijn gegaan in de diepte!...En is ons de les nog niet treffend genoeg; wanen wij ons misschien machtiger op dien vasten bodem, uit wiens stof wij genomen zijn, welnu! ook dán zal de zee ons beschamen! Koninkrijken en Republieken heeft zij zien wassen en vallen, als de ebbe en vloed harer branding. Toren voor toren heeft zij Tyrus zien groeien, en steen voor steen heeft zij Tyrus zien slechten tot een “naakte rots en uitspreiding der netten.” Als een “gezalfden Cherub” heeft zij Zidon zien pralen met zijne trotsche galleien, en als een “weedoende distel” heeft zij Zidon zien dorren, onder de scherpte des zwaards en der plage. Hare stranden hebben den luister weêrkaatst van de vier groote Monarchijen der wereld: de Assyrische, de Perzische, de Grieksche, de Romeinsche. Gaat en zoekt wat er heden van over is! Zullen wij ons wellicht duurzamer gedenkteekenen stichten? Ziet, terwijl wij nog gaan, smelten onze voetstappen reeds weg in het weeke zand. Alleen de zee bleef dezelfde, terwijl alles rondom haar veranderde. Na zestig eeuwen vloeit zij heden nog even frisch als op den morgen der schepping, en immer nog zingt zij het eigen lied, dat zij aanhief toen de aarde op hare zuilen nederzonk bij den lofzang der morgenstarren en het gejuich der kinderen Gods. Zoo worden alle heerlijkheden der menschen overleefd door het werk des Formeerders!’ - Is dit niet eene heerlijke proeve van welsprekendheid?
De zesde leerrede behandelt de opwekking van den jongeling te Naïn, lukas vii: 11-16. Onder velerlei overdrijving en valsch vernuft, zoo als b.v. de voorstelling van jezus leven als een dertigjarige oorlog tegen de zonde, vinden wij hier eene heerlijke schildering van Hem, die den koning der verschrikking uit al zijne schuilhoeken heeft verdreven, tot dat Hij eindelijk hem te niet deed aan het kruis, en dit het grafschrift des doods werd: ‘verslonden tot overwinning.
Het eerste gedeelte, waarin het tafereel uit den tekst

{==715==} {>>pagina-aanduiding<<}
wordt toegelicht, is eenvoudiger dan wij durfden verwachten, maar heeft daardoor te meer gewonnen in waarheid en schoonheid. In het tweede gedeelte wordt de gebeurtenis voor Naïns poorte als een treurig toonbeeld beschouwd van onze menschelijke ellende; een opmerkelijk blijk van Gods vaderlijke voorzienigheid, en eene heerlijke proeve van jezus Goddelijke barmhartigheid. Wij hadden het laatste onderdeel liever wat meer uitgewerkt gezien. Gaarne echter schenken wij den Schrijver de beide vorige leerredenen: niet omdat zij op zich-zelve niet waar en goed zijn; maar omdat zij te algemeen zijn, en wij liever meer bepaald vertoeven bij den Heer zoo als Hij zich geopenbaard heeft als opheffer van 't leed, als overwinnaar des doods, en als verlosser der zondaren, die, door de zonde, den dood het gezag als in de handen gaven. Het slot is een hartelijk woord tot bevordering van den vrede der ziel in leven en in sterven.
De zevende leerrede, eene Bijbeloefening, heeft tot tekst: Filipp. i: 12-30. De titel: ‘Paulus te Rome’ vinden wij te onbepaald. Ten kate stelt paulus voor als ‘een gevangene, die zijne banden zegent; een lijder, die in zijne verdrukking roemt; een herder, die zichzelven voor zijn schapen verloochent; een held, die al strijdend zijn broeders versterkt.
Wij kunnen niet ontveinzen hier eene helderder Schriftverklaring, en een dieper' blik in het inwendig leven des Apostels, en in den toestand van Rome en van Filippi te hebben verwacht. Dat paulus afgeschilderd wordt als benjamins wolf, door den Oppersten Herder-zelven tot een lam gemaakt, moge eene fraaije zinspeling zijn op de banier van benjamin, Gen. xlix: 27; maar de schoonheid er van wordt totaal bedorven, door de bijvoeging: ‘opdat hij (hij, die tot een lam is gemaakt) nu op zijne beurt de kudde des Heeren zoude weiden.’
Een sieraad in den bundel is de leerrede, die tot opschrift heeft: ‘Gethsémané.’ matth. xxvi: 36-46. Wij hebben nimmer een stuk gelezen, dat het lijden des Heeren in dien onvergetelijken nacht zoo aanschouwelijk

{==716==} {>>pagina-aanduiding<<}
maakt. In de overige preken vinden wij verspreide schoonheden, maar deze is in alle deelen schoon. Geene gewaagde stellingen worden hier opgeworpen, geene gissingen die het licht verduisteren dat men ontsteken wil. Het lijden in den hof wordt voorgesteld als een onuitsprekelijk, een heilig, een onvergelijkelijk lijden. De oorzaken er van vindt de Schrijver in het broedend verraad; het aanstaande lijden; de tegenwoordige verzoeking; en hij ziet er in: ‘een verblijdend gedenkteeken der volbrachte verlossing; een heilige leerschool van Christelijk lijden en strijden; een vertroostend onderpand van Gods vaderlijke barmhartigheid.’
Op gelijken, zoo niet nog hoogeren lof heeft de leerrede aanspraak over petrus val en berouw: matth. xxvi: 58, 69-75. Ja, zoo was petrus, de kortzigtige mensch, die in de verzoeking bezweek, maar door zijn berouw behouden werd: dat wil zeggen, die door 't berouw zijn hart opende, opdat de genade des Heeren er konde ingaan; want berouw op zich-zelve is niet genoeg: dat is aan judas gebleken. Ernstig, hartelijk en roerend is het antwoord op de vraag: wat de overweging dezer geschiedenis ons ten nutte aanbrengt? En niemand zal van den Spreker verschillen, die er in ziet: ‘eene beschamende les; een bemoedigenden wenk; een heilzaam voorbeeld.’ De aard en aanleg van deze preken zijn te subjectief, dan dat zij als modellen zouden kunnen dienen, en te veel aangebragte sieraden maken ze óók minder daartoe geschikt; maar toch gelooven wij, dat menigeen er uit leeren kan, wáár, stichtend en boeijend over de lijdensgeschiedenis te prediken.
De tiende leerrede heeft tot tekst: Openb. iii: 1-6, en tot opschrift: ‘Christus tegenover het Naamchristendom.’ De Spreker vraagt, en antwoordt: hoe christus zich kenteekent? - Door zijne wijsheid, als Koning. - Waarmede Hij dreigt? - Met Zijne regtvaardigheid als regter. - Wat hij belooft? - Zijne getrouwheid als Heiland. - Men zal in deze preek den Dichter der Apokalyptische zangen niet vruchteloos zoeken. Hij beweegt zich gemakkelijk op den hem bekenden grond.

{==717==} {>>pagina-aanduiding<<}

De elfde leerrede, over lukas xxiv: 52, 53, is een woord na de hemelvaart, terwijl de blik der Christenen als zweeft tusschen de Gemeente daarboven, in welke de Heer verschenen is, om te zitten aan 's Vaders regterhand; en de Gemeente die op de aarde gesticht zal worden, door 't afdalen van den H. Geest, om de Apostelschaar in alle waarheid te leiden. De Heer ten kate heiligt die stemming door den Heer na Zijne hemelvaart te doen kennen als voor allen dezelfde, die Hij voor de Apostelen was. - Of hij daar geen doelmatiger tekst voor had kunnen en moeten kiezen, behoeven wij niet te vragen. Wat hij behandelt ligt niet in den tekst, die hier zelfs nog iets minder is dan een motto. Maar hoewel de Spreker aan zijn thema niet getrouw is gebleven, is er toch veel schoons en boeijends in deze leerreden, die op de hoorders een diepen indruk moet hebben gemaakt, en ook onder de lezing eene heilige stemming opwekt. Men oordeele uit dit slot:
‘Ik heb gesproken als tot eene vergadering van Christenen, van gedoopten in den naam des Vaders, des Zoons en des Heiligen Geestes. Wanneer ik daarbij verondersteld had, dat die allen tevens geheel hun hart en hun leven den Heere jezus hebben geheiligd, - wat zegt uw geweten? zou ik gedwaald hebben, al dan niet? Verre zij het van mij, te willen oordeelen, want die u oordeelt, is God: maar ik vrees maar al te zeer, dat er ook hier zullen gevonden worden, die Gods Huis zijn ingegaan, òf uit gewoonte, òf uit kond besef van plicht, òf uit een onbewust gevoel van oppervlakkige godsdienstigheid; kortom, uit allerlei oorzaken, slechts niet uit de ware. Of, zijn er ook hier geene knieën, die zich heden buigen voor den verheerlijkten christus, om het morgen te doen voor ieder afgodsbeeld, dat de waereld op een voetstuk zal zetten; de waereld, die christus aan het kruis heeft geslagen en den Messiasmoord nog dagelijks voortzet door den zielemoord van honderden en duizenden? Kloppen ook hier geen harten, die liever jagen van de rusteloze vreugde eener zondige zinnelijkheid, dan van de groote, geestelijke blijdschap in de

{==718==} {>>pagina-aanduiding<<}
dingen die boven zijn? Zongen ook hier geen lippen Gode prijs en lof, gelijk de snaren van een speeltuig zingen, zonder zelf eenig gevoel te hebben van den zijn der uitgestorte klanken? Zegt niet: “die reden is hard: wie kan haar hooren?” Want God is mijn getuige, dat ik u niet wil wonden, maar u alleen uw verborgen wonde wensch te leeren kennen, opdat gij tot christus om genezing mocht gaan! Wat zou het ons baten, het Opstandingsfeest des Heeren gekend te hebben, als wijzelf niet zijn opgestaan uit het graf der zonde? En wat, het krooningsfeest van jezus gevierd te hebben, als de gedachte aan Zijne weêrkomst ons geweten een voorproef geeft van het woord dat allen wacht, die niet als mede-overwinnaars gekroond kunnen worden: “Lafhartigen gaat van Mij! Ik heb u nooit gekend!” O, zoo het geen wanklank ware in de echo van het feestlied, dat nog naruischt aan deze plaatse, ik riep het den Klaagzanger na: “of mijn hoofd water ware en mijn oog een springbron van tranen!” want de dwaasheid der menschenkinderen schreit tot God. Is het niet, of de meesten, bij rampzalige afspraak, de eerste en de laatste bladzijde hebben weggescheurd uit hun Bijbel, om te kunnen vergeten, dat zij uit een Paradijs zijn gekomen en tot een Paradijs moeten wederkeeren? Arme verblinden! meent gij dan inderdaad, dat gij het Verleden en de Toekomst kunt begraven in een Heden van zeventig of tachtig jaren, in een graf van aarde? Ik zeg u, zij zullen uit de dooden verrijzen om tegen u te getuigen! Maar neen, gij meent het niet: gij kunt het niet meenen. Uw eigen Ik staat tegen u op, om u tot een logenaar te maken. Want al vergadert gij u goud tot een schat, toch kunt gij het u niet ontveinzen, dat er een zielevrede bestaat, dien gij mist, en die voor geen waerelden te koop is. Al vlecht gij u menscheneere tot een kroon, toch kunt gij het denkbeeld niet van u werpen, dat er eene andere heerlijkheid
gevonden kan worden, waarbij alle grootheid wordt tot dwaasheid en ijdelheid. Al jaagt gij vermaken en genietingen na in de tente der godloozen, toch hebt gij er een voorgevoel

{==719==} {>>pagina-aanduiding<<}
van, dat er in Gods tempel een vreugde te smaken is, die geen wroeging tot angel heeft, maar een weldoenden balsem nalaat in elken schuilhoek des harten. Gij gevoelt u arm en ellendig, hetzij gij het ontkent of niet. Kwijnende plant! Weet gij dan niet, dat uw worstel dorst naar het levenswater des hemels? Gevallen beelddrager Gods! Weet gij dan niet, dat de band der verwantschap, die u met God verbond, door midden is gesneden, en dat al uwe krachten verlamd blijven, tenzij gij de gebroken einden door christus weêr laat vereenigen? O laat Hem het doen! Gelooft in christus! Houdt u vast aan christus! Bekeert u in Zijne kracht tot God, en bedenkt nog heden wat tot uwen vrede dient!...Ziet, daar boven op den groenen Olijfberg staan de elven: menschen van gelijke beweging als gij; zondaren als gij; eens vol hoogmoed, vol zelfzucht, vol begeerlijkheid, vol onreinheid, als gij. Maar nu! - Met verrukten blik staren zij naar den blaauwen hemel, waar de Zoon Gods opsteeg, en hunne ziele juicht: “Hij gaat heen om ons plaats te bereiden!” En zij keeren tot den strijd des levens terug als tot een overwinningsfeest, en als zij sterven, is dit hun afscheidssnik: “Dood, waar is uw prikkel! Graf, waar uw zege?”....Wat is er met deze menschen gebeurd? Ééne zake, maar die genoeg is om het vonnis der verdoemenis te veranderen in een vrijbrief der eeuwige zaligheid: zij hebben zich in christus tot God bekeerd!
En nu - volgt mij met uwe verbeelding. De groene Olijfberg is verdwenen. Gij zijt in een eenzaam oord, aan den voet van een naakte rots. De wind blaast er door een somberen boom, waar de hongerige raaf zijn lijklied krast. Hoort! daar ritselen de blaâren; daar scheurt een tak krakende af; daar ploft een ligchaam naar beneden. Het is een menschenligchaam, dat, voorovergevallen, in 't midden openbarst en al zijn ingewanden uitstort. Het is judas, de zoon der verderfenis! Hij heeft zijn Heer nooit lief gehad. Hij heeft Zijn brood gegeten, en hij heeft Zijn bloed verkocht. Van nature was hij geen ander dan petrus, geen ander

{==720==} {>>pagina-aanduiding<<}
dan thomas, geen ander dan johannes. Hij was zondaar als zij. Hij werd Apostel met hen: toch gaat hij naar zijn eigen plaatse, waar weening is en knersing der tanden. Wat is er met dezen mensch gebeurd? Eéne zake, maar die genoeg is om het open Paradijs te verliezen voor de buitenste duisternis: hij heeft zijn genadetijd verspeeld, zijn harte verhard, en is onboetvaardig gestorven!
En nu voorts - eens zullen wij allen òf met de elven naar jezus gaan, “lovende en dankende God”; en dat zal een hemelvaart zijn! òf wij zullen met judas gaan, en allen die christus met hart en leven hebben verraden; en dat zal een hellevaart wezen! Een derde is er niet. En ziet, nu heeft ons God het grootsche, maar hachelijke en ontzachelijke voorregt gegeven om te kiezen. Welaan dan, Br. en Z., kiest, maar kiest onberouwelijk!...’
Wij mogen 't met een minder dichterlijk gevoel doen, maar wij kunnen evenwel den titel van het laatste stuk in geen geval billijken. De waarheid heeft het kleed der sage of legende niet noodig, dat daarenboven ook zeer schadelijk kan werken. De Heer ten kate beschouwt, naar aanleiding van ezech. xxxvi: 19, 21a, 22a, 24, 28, de omzwervingen van het Joodsche volk - ‘de wandelende Jood’ wil er bij ons niet uit - als een voorbeeldeloos wonder zijnde in de jaarboeken der wereld; dat ons een gansch éénig schouwspel biedt van een volk, dat alle tijden doorleeft; alle plaatsen doorzwerft; alle lotverwisselingen doorstaat. Wij herinneren ons echter niet ooit eene meer treffende en meer bezielde schilderij van de lotgevallen, rampen en verdrukkingen des Joodschen volks voor oogen gehad te hebben, dan hier wordt opgehangen. Zij is inderdaad een meesterstuk. Menigeen, die over ten kates kanselarbeid een hard oordeel velt, zou niet in staat zijn tot zulk eene schilderij eene wedergade te leveren. Maar behoort zoo iets wel op den kansel? Waarom niet? het beeld van het volk eerst der verkiezing, nu der verwerping, is er niet misplaatst.

{==721==} {>>pagina-aanduiding<<}

Na die wèlgelukte voorstelling wordt de Jood geschetst in zijne omzwerving, als een levende getuige van de waarheid des Christendoms: ten klaarsten voorspeld; ten vollen verdiend; uit den aard onmiskenbaar. Vervolgens verschijnt hij als eene toekomstige openbaring der heerlijkheid Gods; want hij is het voorbestemde toonbeeld der onberouwelijkheid van Gods genade; der alvermogendheid van Gods kracht; der majesteit van Gods Koninkrijk. Het slot der rede vertoont den Jood als een regtmatigen schuldeischer van elken geloovige. Want de Heer-zelf heeft hem aanspraak gegeven op den traan onzer deernis; den cijns onzer achting; den arbeid onzer liefde.
Zietdaar een kort verslag van de Leerredenen van ten kate. Wij hebben de gebreken die 't werk ontsieren niet verzwegen of verbloemd; maar zijn de schoonheden ook niet voorbijgegaan. De vorm is niet onberispelijk, maar de geest is waardig aan de plaats waar de Evangeliedienaar het woord voert. De liefde tot christus spreekt uit deze leerredenen, en daarom zullen zij niet vruchteloos zijn gehoord, en niet vruchteloos gelezen worden. Wij wenschen, den Heer ten kate spoedig weder op het gebied der predikkunde te ontmoeten, gezuiverd van allen bonten opschik, maar steeds even vurig van geest voor zijnen Zender en het heil der Gemeente.

h.
j.h.s.

Ernstig leven. Opwekkingen tot Christelijke werkzaamheid en ijver. Door J. Hamilton, Predikant bij de Nationale Schotsche Kerk. Uit het Engelsch. Te Amsterdam, bij W. Willems. 1851. In kl. 8vo. 128 bl. f :-75.

Een lief en nuttig boekske, dat onder dezen titel, in netten vorm is uitgegeven ten voordeele der armen van de Hervormde Gemeente te Hilversum. Ook afgezien van dit liefdadig doel, verdient de uitgave om den inhoud goedkeuring en lof. Het is een ernstig, werkdadig Chris-
{==722==} {>>pagina-aanduiding<<}
tendom, dat er in wordt aangeprezen, en wij roemen de menschenkennis, daarin ten toon gespreid. De woorden van den Apostel paulus: ‘Zijt niet traag in het benaarstigen. Zijt vurig van geest. Dient den Heer’ (Rom. xii: 11), liggen bij de behandeling ten grondslag en worden krachtig aangedrongen. Een schat van behartigingswaardige opmerkingen en lessen wordt daaruit afgeleid. En was het onthaal van dit werkje, dat oorspronkelijk zes voorlezingen bevat te Londen gehouden, in Engeland buitengemeen gunstig, wij verwachten, dat het ook in ons Vaderland opgang zal maken, nu het in een Nederduitsch gewaad gestoken en alom verkrijgbaar is. Tot aanprijzing ontleenen wij er het volgende uit:
‘Kunt gij, om een goed werk, dat u ter harte gaat, te volbrengen, geen' enkelen geheelen dag afzonderen, beproeft wat gij van uwe gebrokene uren maken kunt. Vergadert zorgvuldig dat stofgoud, dat afknipsel, dien afval van duurzame waarde, die overblijfsels van dagen en uren, die zoo velen verbeuzelen. Indien gij karig en spaarzaam zijt op de oogenblikken; indien gij de overschietende minuten, half-uren en onverwachte vrije dagen zorgvuldig vergadert, zult gij misschien een langer en nuttiger leven, en eindelijk een rijker leven nalaten, dan velen, die geheel over hunnen tijd te beschikken hebben. (Bl. 33.)
Het was de ijver voor de wiskundige wetenschappen, die newton deed peinzen op zijne vraagstukken, totdat de middernachtwind over zijne papieren de asch blies van het lang uitgedoofde vuur. Het was de ijver voor de kunst, die reynolds zes-en-dertig uren achter elkander het penseel deed in de hand houden, en op het doek beelden deed te voorschijn roepen, die zich over hun aanwezen schenen te verblijden. Het was de ijver voor de dichtkunst, die dryden veertien dagen lang in een' staat van overspanning hield, toen hij zijne Ode opstelde op het feest van St. cecilia, en de ontberingen niet deed achten, noch gevoelen, die hij leed. Het was de ijver voor de classieke studie, die den Duitschen geleerde heyne, zes maanden lang, slechts twee

{==723==} {>>pagina-aanduiding<<}
nachten in de week rust deed nemen, ten einde zijne beschouwing van de oude Grieksche Schrijvers te voltooijen. Het was de ijver voor de wetenschap, die den luijen, maar wèlsprekenden natuurkundige buffon een gedeelte van den geliefden slaap deed opofferen, om zich met zijne nog meer geliefde nasporingen bezig te houden. Er is geen gebied van menschelijke kennis, waarop men geene daden van grooten ijver kan aantoonen. Maar moeten de wetenschap met hare verwelkelijke kroonen en de wereld met hare ijdelheid alleen die voorbeelden van geestdrift hebben aan te wijzen? (Bl. 73.)
De vroomheid, die niet met werkzaamheid gepaard gaat, is als het plan van een huis, dat nimmer wordt gebouwd, of als het dagelijksch voornemen tot het doen van een reisje, dat nooit wordt begonnen. De vurigheid van geest, die afgescheiden is van de naarstigheid, is gelijk aan eene beek, die op het rad van een' molen stort, maar de as, die het wiel met het werktuig verbindt, is verbroken, en hoewel het rad ronddraait, het werktuig staat stil en volbrengt niets; of zij is gelijk aan eene locomotief, die met den tender voortstoomt en den trein, die er niet mede was verbonden, op de plaats laat staan.’ (Bl. 89.)
Wij vertrouwen hiermede genoeg gezegd te hebben, om de aandacht van velen op dit klein geschrift te vestigen. Het verdient in aller handen te komen.




M.D. Teenstra. Beknopte beschrijving van de Nederlandsche Overzeesche Bezittingen voor beschaafde lezers uit alle standen. Uit de beste bronnen en eigen ervaring in Oost- en West-Indiën geput. 11de en 12de Aflevering. Te Groningen, bij J. Oomkens, J.zoon. 1851. In kl. 8vo.; van bl. 793 tot 952. f 1-20.

De twee laatstvorige Afleveringen hebben wij aangekondigd in het Nommer van Februarij dezes jaars, bl. 66. De ‘Aanteekeningen’, in die Aflev. aangevangen, gaan

{==724==} {>>pagina-aanduiding<<}
voort tot op bl. 909. Daarop volgen in tafels: A. de hoogten boven het vlak der zee, van de voornaamste bergen en hoofdplaatsen van Residentiën op Java, en van de hoogste bergen op de andere eilanden, met opgaaf van de namen der waarnemers; - B. de geographische ligging der voornaamste plaatsen in Nederl. Indië, en 't verschil in tijd uit Batavia; - C. de voornaamste forten en sterkten op Java; - D. de Barometer- en Thermometer-stand te Batavia, vergeleken met andere plaatsen; - E. de zonsopgang en ondergang te Batavia; - F. de watergetijden en miswijzingen van het kompas; - G. de maten, gewigten en munten in onze Koloniën, vergeleken met die van andere Landen. Onder de gewigten en maten vindt men sommigen die niet meer in gebruik zijn, en ook onder de munten eenigen die men hier niet zou verwachten; - H. de beroemde personen, die in of voor onze Overzeesche Bezittingen zich verdienstelijk gemaakt hebben; - benevens I. een nader overzigt van den Staat en het beheer onzer Overzeesche Bezittingen, en eenige Statistieke opgaven, tot op den tegenwoordigen tijd (1851, September), van de uitgestrektheid en bevolking van Nederland en zijne Koloniën; en van de cultures, voortbrengselen, handel, scheepvaart en jongste geschiedkundige bijzonderheden in Oost- en West-Indiën. - Er worden hier dus zaken gevonden die men er niet zou verwachten; terwijl overigens de historische herinneringen, en andere opgaven eenigzins worden aangevuld. Maar slechts weinig bladzijden van deze Afleveringen zijn daaraan gewijd; de meesten er van zijn dus nog te verwachten.
Tot ons leedwezen moeten wij 't afkeuren, dat de Schrijver ál wat hem tot aanvulling van het een of ander voorkomt, steeds in Aanteekeningen plaatst. Naar aanwijzing van nommers in den tekst, zoekt men aanteekeningen op; maar weet niet van latere bijvoegsels of verbeteringen die daar niet zijn genommerd. Daar niets den lezer naar die bijvoegselen verwijst, zullen zij velen onbekend blijven. Eene afzonderlijke plaatsing of behoorlijke aanduiding bij het opschrift ‘Aanteekeningen’

{==725==} {>>pagina-aanduiding<<}
op bl. 757, ware, onzes inziens, doelmatig geweest. Reeds in de vorige Aflevering hebben wij zulke bijvoegsels gevonden; b.v. op bl. 789, over een bezoek van den Gouverneur-Generaal rochussen in de Vorstenlanden. Hoe belangrijk zulke aanvullingen ook zijn, wij vreezen dat zij door velen zullen worden voorbijgezien. - En waarom zijn de op meer dan eene plaats menigvuldige druk- of stelfouten in de Aanteekeningen verbeterd, en niet onder één hoofd bijeengevoegd, zoo als dat gebruikelijk is?
Meer of minder uitvoerige levensberigten zijn te vinden in de Aanteekeningen van den Graaf j. van den bosch, den Generaal-Majoor cleerens, den Generaal cochius, den dapperen veltman, den Baron van geen en diens zoon m. van geen, den Generaal-Majoor michiels, den Baron van der capellen, den Burggraaf dubus de ghisignies, rumph of rumphius, françois valentyn en zoo vele anderen, die wij niet allen kunnen opnoemen. - Waarom ten aanzien van den Gouverneur-Generaal de eerens, wiens overlijden op bl. 515 wordt vermeld, bij de aanteekening deswege op bl. 805, kortheidshalve (zoo staat er!) naar ‘De militaire Spectator’ wordt verwezen, is moeijelijk te begrijpen. Kortheid is noch in de Aanteekeningen, noch in andere opzigten bijzonder in acht genomen. 't Ware, dunkt ons, voegzamer geweest, een levensberigt van den Generaal de eerens te geven, dan de aanteekening over den Punjaub op bl. 875.
In de Aanteekening 72, zegt de Schrijver op bl. 798, dat ‘de Chinezen niet te zorgvuldig op Java geweerd kunnen worden, wijl zij de nijverheid der inlandsche bevolking verdringen, en haar ten geesel verstrekken.’ Wij zijn het daaromtrent volkomen eens. Niet alleen behoorde, naar óns gevoelen, voortaan, het verkrijgen van landbezit op Java, voor de Chinezen onmogelijk gemaakt; maar ook de overgang van hunne landgoederen of huizen aan andere Chinezen - hunne kinderen uitgezonderd - belet te worden. - Wat eenige regels verder met de woorden: ‘nederzetting van Chinesche landverhuurders’ bedoeld wordt, is ons niet duidelijk.

{==726==} {>>pagina-aanduiding<<}

Eene grove onnaauwkeurigheid staat op bl. 827, alwaar van den Baron nahuys van Burgst wordt gezegd: woonachtig te 's Hertogenbosch, alwaar hij in 1787 geboren werd. Deze Generaal-Majoor, Oud Raad van Nederlandsch Indie, werd geboren te Amsterdam in 1782, en woont met zijn gezin op het adellijke Huis Burgst, nabij Breda.
Op bl. 836 en 837 wordt een aanzienlijk getal bronnen opgegeven ter dienste van degenen die Celebes willen leeren kennen. Daarbij hadden ook nog gevoegd kunnen worden de werken van den Heer roorda van eysinga, en de Handleiding door de Maatschappij Tot Nut van 't Algemeen in 1843, aan hare leden medegedeeld en voor schoolgebruik uitgegeven. Van zeldzame werken, als het ‘Journael of kort verhael van 't Begin, Voortgangh, en Eynde des Oorloghs tusschen den Koningh en verdere Regeeringe van Macassar en de Nederl. Geoctr. Oost-Indische Compagnie in de jaren 1666, 1667, 1668 en 1669’, enz. spreken wij niet.
Deze Afleveringen zijn, gelijk alles wat wij van de ‘Beknopte Beschrijving’ gezien hebben, belangrijk; maar of al de geleverde Tabellen hier op hare plaats zijn, laten wij aan de beslissing der lezers over.




Landen, steden, volken en menschen. Een Panorama in negentien groepen, naar A.W. Grube en vele anderen. Door J.J.A. Goeverneur. Eerste Deel. Te Groningen, bij J.B. Wolters. 1852. In gr. 8vo. VIII en 424 bl. f 4-20.

Volgens het Voorberigt vindt men hier ‘aardrijkskundige karakterschetsen, die het menschenleven met zijne zeden, gebruiken, onderling verkeer, godsdienst en staatsinrigting, zoo als het gevormd en gewijzigd wordt door den grond, waarop het zich ontwikkelt, door de luchtsgesteldheid waarin het zich beweegt, door de dierenen plantenwereld welke het omringt, als voor het oog aanschouwelijk maken.’ - ‘Levendige schilderingen van

{==727==} {>>pagina-aanduiding<<}
des menschen ontwikkeling tot beschaving, zoo wel in de pool- als in de keerkringstreken; op haren laagsten trap bij den Australiër, evenzeer als op haar toppunt van Europesche beschaving; in eene Noord-Amerikaansche volkplanting zoowel als in de Engelsche wereldstad.’
Om den mensch op alle die trappen van beschaving en onder alle die klimaten voor te stellen, heeft hij aan verschillende beroemde Schrijvers tafereelen ontleend.
Wij vinden hier inderdaad eene zeer onderhoudende bloemlezing, wèl geschikt tot vermeerdering van den smaak voor land- en volkenkunde; eene bloemlezing uit kohl, marmier, borrow, arndt, washington-irving, schopenhauer, lamartine, wagner, puckler-muskau, de gérando, burckhardt, sartorius, de salvandy, hammer-purgstall, von humboldt, en anderen.
Dit Eerste Deel bevat negen groepen; maar de beelden van dezelfde groep zijn niet allen door dezelfde pen geschilderd. Door ze bijeen te zamelen uit verschillende Schrijvers, is de eenzijdigheid afgewend, en aan elke voorstelling eene afwisseling gegeven, die de aandacht levendig houdt en de belangstelling doet klimmen. - De gerando en elsner schrijven niet beiden over Hongarijë in denzelfden geest en toon. In het tafereel van de salvandy van Spanje en de Spanjaarden opgehangen, vindt men andere verwen en kleurverdeelingen dan in dat van george borrow, den Bijbelverspreider, wiens genie en zelfstandigheid men moet bewonderen. Scherp is de tegenstelling waar puckler-muskau eene vergelijking maakt tusschen de Roomsch-Katholieke en de Engelsch-Protestantsche eeredienst (bl. 322); maar het beeld wordt geheel anders, wanneer kohl (bl. 325) eene beschrijving geeft tot in de geringste kleinigheden van de Grieksche eeredienst. - Eene tegenstelling van gansch anderen aard treffen wij aan in de beschrijving van het leven vol zinnelijkheid des Parijzenaars op den Zondag, en van het godsdienstige leven des Londenaars op den Zondag, in de Kerk of in ernstige overweging en Bijbeloefening te huis.
Het plan heeft echter ook zijne minder gunstige zijde:

{==728==} {>>pagina-aanduiding<<}
want als men eenvoudig vertaalt wat elk reiziger, onder den invloed van zijne individuele inzigten en eigene begrippen heeft aangeteekend, kan de kennis die men er uit verkrijgt maar onvolkomen zijn. De Heer goeverneur had zich, naar óns gevoelen, moeten toerusten met de bekwaamheid om de verkeerde opgaven der Schrijvers, uit wier reisverhalen hij overneemt, aan te wijzen en te verbeteren. Werd men niet geregtigd dit te verwachten toen hij zijn eigen naam aan 't werk gaf, niet als Vertaler uit, maar als Schrijver naar grube en anderen? - Dat hij dit echter niet, immers niet in alles heeft gedaan, en dat ook de vertaling, nu en dan wel iets te wenschen laat, blijkt onder anderen aan hetgeen wij hier laten volgen uit de laatstgemelde schildering van johanna schopenhauer: ‘Woningen in Londen.’ Wij zullen onze teregtwijzingen er nevens voegen:
‘Eigenlijk’ - zegt de Schrijfster - ‘is men in Londen over het geheel niet bijzonder goed gehuisvest. Daar de eigenaar van een huis, hier, in het burgerlijke, groote voorregten geniet, beijvert ieder zich er een te bezitten. Hiervan is het gevolg, dat Londen genoegzaam enkel uit kleine, smalle huizen bestaat. (?) Wie ook geen eigen huis heeft, wil zich toch gaarne als huisheer voordoen en op zich-zelven wonen.
In Parijs zweven vier steden boven elkander, in Londen zijn ze als 't ware aaneengeregen. Aan eene opvolging van verscheiden vertrekken is, in gewone burgerhuizen niet te denken; zelden vindt men, zelfs bij de rijke kooplieden, er twee die aan elkaâr grenzen; iedere verdieping bevat gewoonlijk slechts twee vertrekken, een aan de straat, een naar de doorgaans zeer bekrompene achterplaats. Overal smalle trappen, en weinige en kleine vertrekken. - De keuken en de bodenkamers zijn beneden den grond (dat wil zeggen: in het onderhuis), de deuren alle zeer eng en hoog, zoowel de huisdeuren, als die in de vertrekken. Gene vertoonen zich in groote gebouwen dikwijls slechts als eene naauwe spleet. (Dit is zeer overdreven: ze zijn even als in Nederland.) Binnenshuis zijn vleugeldeuren iets zeer zeldzaams. - De fraaije

{==729==} {>>pagina-aanduiding<<}
tapijten, die zelfs bij gegoede handwerkslieden, niet alleen den vloer der vertrekken, maar ook trappen, gang en portaal bekleeden, de sierlijke meubelen, het fraaije, gladgewreven mahoniehout, de zindelijkheid overal, geven echter aan deze kleine woningen, iets eigenaardig aantrekkelijks. Alles ziet er net, behagelijk en elegant uit, en is zulks ook.
De slaapkamers hebben zelden voor meer dan één ledekant plaats. Deze zijn in Engeland doorgaans zeer groot, zoodat ligt drie personen daarin plaats zouden vinden. Ook is het algemeen gebruik niet, alleen te slapen; zusters deelen zonder omstandigheden een bed met elkander, en de vrouw van huis [lees: van 't huis] schaamt zich niet eene dienstmaagd bij zich te nemen, want de Engelsche vrouwen zijn bevreesd, 's nachts alleen in eene kamer te zijn, wijl zij daaraan van der jeugd af nooit gewend worden. Onze (Duitsche) donzen overspreijen (lees: dekbedden) zijn geheel onbekend, niet de onderbedden met vederen (veêren); sedert eenigen tijd komen deze laatste zeer in gebruik, schoon haren matrassen nog meer in zwang zijn. De deken is aan het onderbed vast en laat slechts eene opening om in te kruipen. Bedden zonder gordijnen, even als kamers zonder vloerkleeden, kent slechts de bitterste armoede.’ (dit laatste is zeker overdreven).
Behalve 't geen wij reeds tusschen haakjes hebben gezegd, moeten we nog laten volgen, dat er hier over de slaapkamers veel onnaauwkeurigs wordt gemeld. Eene fatsoenlijke vrouw, b.v., neemt de dienstmaagd niet bij zich in bed; het bevreesd zijn is een sprookje; en dat de deken aan het onderbed zou vast zitten is uit de lucht gegrepen. Het onderkleed of onderlaken wordt zoo strak aangehaald, dat het veêren-bed hard wordt als eene matras, en 't overlaken en de dekens zijn zoo vast en diep onder het bed gestopt, dat het is alsòf ze rondom vast zitten.
Maar dat gemis aan teregtwijzing in het werk belet niet, dat het, even als andere bloemlezingen uit behagelijke reisverhalen, eene leerzame en zeer onderhou-
{==730==} {>>pagina-aanduiding<<}
dende lectuur bevat, en dus een welkom geschenk is, inzonderheid voor de Leesgezelschappen. Ook de vertaling is over het algemeen verdienstelijk, en omtrent den aangenamen stijl van den Heer goeverneur behoeft niets gezegd te worden. - Wij prijzen derhalve het werk met nadruk aan, en schenken ook verdienden lof aan den Uitgever voor zijne zorgen. De druk en het papier zijn fraai.

De Fransche Republiek in December 1851. Verslag van de jongste gebeurtenissen in Frankrijk, naar authentieke bescheiden medegedeeld door A. Granier de Cassagnac. Uit het Fransch. Te Amsterdam, bij J.C. van Kesteren. 1852. In gr. 8vo. 78 bl. f :-75.

Men vindt in deze brochure van een der voorstanders van den voormaligen President der Fransche Republiek, nu Keizer der Franschen, een vrij volledige opgave der gebeurtenissen van December 1851, die aan den onzekeren toestand van Frankrijk een einde hebben gemaakt. Het verhaal is door officiëele stukken genoegzaam toegelicht; maar geeft ook weinig meer dan 't geen men in der tijd in de dagbladen heeft kunnen lezen, en is van eenzijdigheid niet vrij te spreken. Als een kortbegrip van daadzaken en gebeurtenissen is het kleine geschrift niet zonder waarde, en daar 't geschreven is in de dagen van den coup d'état, kan men hier ook geene zuivere geschiedkundige voorstelling verwachten of vergen.
Zonder in eene beoordeeling te willen treden van het gedrag van den President mag men erkennen, dat er, door den onzekeren toestand van zaken in Frankrijk en de woeling der partijen, in 1852 bij de verkiezing van een nieuwen Voorzitter en eene andere Nationale Vergadering, groot gevaar zou hebben bestaan dit rijk weder in regeringloosheid vervallen, en de rust van Europa op nieuw bedreigd te zien. De aanhangers van de Sociale-Democratische-Republiek waren gereed tot den strijd; de gematigden waren onderling verdeeld, en louis napoleon

{==731==} {>>pagina-aanduiding<<}
moest van het tooneel aftreden, of, gesteund door het leger en de geestelijkheid, het oppergezag vermeesteren. Hij deed het laatste, en heeft zich daardoor den weg tot den troon gebaand. In hoe ver hij Frankrijk en Europa daarmede eene dienst heeft bewezen, moet later blijken. Zoo veel is zeker, dat de rust van ons werelddeel in 1852 is bewaard gebleven, en dat de volken reden zullen hebben om hem te loven, indien zijne daden overeenstemmen met zijne verzekering: ‘Het Keizerrijk is de vrede.’
Wij hebben 't verhaal van granier de cassagnac met belangstelling gelezen, en gelooven 't ook anderen te mogen aanprijzen.




Reginald Hastings, een Verhaal uit den tijd der Onlusten van 164-. Door Eliot Wasburton. Naar den tweeden druk uit het Engelsch door C.M. Mensing. II Deelen. Te Sneek, bij van Druten en Bleeker. 1851. In gr. 8vo. 560 bl. f 5-25.

Wie is die reginald hastings? - Een Cavalier, die, ten tijde van cromwell, het zwaard heeft aangegord voor de zaak zijns ongelukkigen Konings, tegenover de geestdrijvende Puriteinen, en er goed en bloed voor heeft veil gehad. De Schrijver doet het voorkomen alsof hastings zijne lotgevallen mededeelt. De romantische voordragt van zijne levensbijzonderheden is overal met warmte, op eene belangwekkende, en allezins onderhoudende wijze volgehouden; maar de karakterteekeningen van zilla en phebe, twee geheel verschillend gevoelende en denkende zusters, zijn misschien wat te opgesierd. Wij gelooven echter gaarne, dat eene maagd of vrouw het vuur der liefde in haar hart bedwingen, immers 't voor den geliefde verbergen, en zelfs een schijn van koelheid en onverschilligheid tegen hem aannemen kan. - Meesterlijk heeft de Schrijver dien toestand van een fijn gevoelend vrouwelijk wezen geschetst, en niet minder fraai geteekend, hoe zich dit met kracht bedwongen gevoel, nu en

{==732==} {>>pagina-aanduiding<<}
dan, bij onvoorziene levenstoestanden doet gelden. Maar bij zulke toonbeelden van vrouwelijke fierheid moeten dan ook al die verhevenheid van ziel, regtschapenheid van inborst, fijnheid van gevoel, en reine zedelijkheid in een teeder gemoed vereenigd zijn, om te kunnen handelen gelijk zilla handelde, onder den invloed van den, zijn omgang met haar misbruikenden Puriteinschen geestdrijver en prediker hezekiah. Hoogst voordeelig komt het karakter der edelaardige zilla uit, tegen dat van de meer zinnelijke en bewegelijke, hoewel altijd lieve phebe. - Het portret van den geestdrijver, die, ondanks zijn godsdienstijver, heimelijk een oog van begeerte op zilla had geworpen, en daardoor de bitterste vijand werd van reginald hastings, is wat te sterk gekleurd. Den beminnelijken, ingetogen, niet vloekenden en ook op het slagveld menschlievenden held van 't verhaal zullen de lezers gaarne vergezellen naar Engeland en naar Holland, naar Parijs en naar het meer van Lausanne; voornamelijk ter liefde van zijne gehechtheid aan hetgeen hij eer en pligt achtte: zijne trouw aan de zijnen, en aan zijnen Koning, zijne trouw ook aan haar die hij leerde beminnen en hoogachten, en die hij, zelfs bij schijnbare ontrouw, bleef vereeren en aanhangen.
De keurigheid van den stijl, en de belangwekkende gebeurtenissen, waaraan de levensgeschiedenis van hastings zich vasthecht, geven dit werk eene uitlokkende aantrekkelijkheid, die, bij de smaakvolle afwisseling van licht en donker gekleurde tafereelen, het werk niet onvoldaan uit de hand doet leggen.
Ook de druk en de titelplaat verdienen lof.

m.
m.v.




Alva te Antwerpen, of de wraak eens vaders. Door J. de Vries. Te Maarssen, bij C.H. van Nederhasselt en Zoon. 1851. In gr. 8vo. 216 bl. f 2-:

Dit verhaal uit de dagen van het verblijf des Spaanschen beuls in de Nederlanden houdt de belangstelling

{==733==} {>>pagina-aanduiding<<}
gaande, in weerwil van de onwaarschijnlijkheid van sommige tooneelen; zoo als b.v. die der zamenkomsten en gesprekken van Don perez met alva. Zij doet ook minder kwaad wijl er, buiten alva, geene historische personen in optreden, en de fabel geheel verdicht is. Het oogmerk des Schrijvers om den lezer eenige uren aangenaam bezig te houden, kan dus bij velen wel zijn bereikt; inzonderheid door de voorstelling der volkszeden in de zestiende eeuw, en van den toenmaligen toestand der Protestanten te Antwerpen. Het werk wordt door toevallige omstandigheden eenigzins laat aangekondigd, en mag dáárom reeds bekend worden geacht; doch al ware dit anders, Ref. geeft ongaarne een overzigt van de handeling, wijl de vóórwetenschap van den afloop, de deelneming in hare verwikkeling gewis niet vermeerdert. Liever geeft hij eene proeve van den levendigen, hoewel niet altijd eenvoudigen, maar wel eens gezwollen en niet genoeg gekuischten stijl, en kiest daartoe eene passage over de Volksfeesten, en de schets van alvaas gang naar de voltooide Citadel van Antwerpen. Uit die passage zal hij echter een paar zinsneden weglaten, in welke, omtrent de hoogste en de voornamere standen der Maatschappij, gevoelens doorschemeren, waarvan hij de uitdrukking afkeurt, en die het werk ontsieren; hoewel 't geen over ons gebrek aan Volksfeesten gezegd wordt niet geheel ongegrond is. Ref. begrijpt evenwel niet, in welk opzigt het vermelde zoogenaamde feest te Antwerpen méér den naam van volksfeest zou verdienen, dan elke andere in- of optogt van eenig voornaam personaadje in eene Nederlandsche stad. Ook in België blijft dan het volk ten eenenmale vreemd aan de handeling; vooral wanneer de held van het feest een man is die meer schrik dan
genegenheid inboezemt.
‘Geheel Antwerpen’ - zegt de Schrijver - ‘had een feestvierend aanzien, en gij moet de Belgen kennen, en met België bekend zijn, om te weten wat bij hen en daar feesten zijn.
Volksfeesten, mijne landgenooten, zijn bij ons niet bekend.

{==734==} {>>pagina-aanduiding<<}

‘Want aan welke volksfeesten neemt in Nederland het volk werkelijk deel? Bij welke volksfeesten speelt hier het volk eene andere rol, dan de lijdelijke rol van bloote toeschouwers?’
‘Geheel anders is het in België. Daar neemt ieder bij een volksfeest aan de algemeene vreugde deel; ieder die wil kan bij zulke gelegenheden een rol vervullen. Dan verdwijnt de klove tusschen meerder en minder, aristocraat en burger, rijken en armen. Gij, die de volksfeesten in België hebt bijgewoond, zult moeten bekennen, dat wij de waarheid hier nederschrijven.
Antwerpen had een feestelijk aanzien. Van alle torens wapperden vlaggen, en de gevels der huizen waren, de een meer de ander minder, versierd. De torenklokken luidden, en noodden de menigte tempelwaarts. Het kasteel of citadel, dat in de latere geschiedenis zulk eene gewigtige rol vervulde, was voltooid; en hij, de Hertog van alva, de man die dat reuzenwerk tot stand bragt zoude er zijn intrede doen.
De kapel, die thans niet meer in wezen is, zoude plegtig door den Bisschop van Mechelen, tot het verrigten van die plegtigheid te Antwerpen gekomen, worden ingewijd, en het standbeeld, dat de moordenaar der Graven van hoorn en egmond voor zich-zelven had opgerigt, zoude op zijn voetstuk verheven worden, zonder dat er iemand aan dacht, hoe spoedig dat beeld van die verhevenheid afgerukt, verbrijzeld en onder de voeten des verbitterden volks vertreden zou worden. Zoo besteeg wel eens een Vorst den troon, zonder de planken van het schavot gewaar te worden, die door het zachte fluweel bedekt werden,
Vrolijk klonk de krijgsmuzijk, moedig trappelden en steigerden de vurige rossen onder hunne ruiters, oogverblindend schitterden de blanke kurassen, de glinsterende helmen, de zwaarden en lansen en andere werktuigen des doods in de stralen der zon; vanen wapperden, vederbossen golfden, en de menigte drong zich opéén om den man te zien voorbijgaan, die reeds zoo veel bloed vergoten had, en op wien zoo vele vervloekingen kleefden.

{==735==} {>>pagina-aanduiding<<}

En daar reed hij voorbij, die trotsche, lange gestalte, in de kostbaarste wapenrusting die men aanschouwen kon, met de linkerhand den strijdhengst bedwingende, die fier den moedigen kop omhoog hief en het schuim, dat langs bit en kinketting droop, om zich wierp, als ware hij trotsch een' man te dragen, die de geweldige verdiende geheeten te worden, door Koning philips II uit Spanje gezonden om de Nederlanden te tuchtigen.
Daar reed hij henen, die man wiens haren reeds vergrijsd waren, zonder dat hij er aan dacht, dat de ure niet ver meer af kon zijn, waarin hij rekenschap zoude moeten geven van het bloed door hem vergoten, van de rampen die hij had gezaaid, aan Hem, voor wiens troon de magtigste Vorst naast den bedelaar neêrknielt en om genade smeekt.
Daar reed hij heen, in wiens vurig oog de dood te lezen was; die man met zijne strakke, onbewegelijke gelaatstrekken, hard en koud als de zerken, welke de graven bedekten van hen die als de slagtoffers zijner bloeddorst gevallen waren.
En terwijl hij voorbij reed, beving de menigte eene koude rilling, als stolde haar het bloed in de aderen; zij drong zich achterwaarts, als ware hij die daar voorbij ging een booze geest.’
Papier en druk zijn goed; maar de teekenaar van 't vignet schijnt de persoonsbeschrijving van Don perez op bladz. 23 niet geraadpleegd te hebben, en ook de houding van alva is vreemd.




1. Een eenig kind. Schets uit het dagelijksche leven. Door Barneveldt. Te Rotterdam, bij S. van Reyn Snoeck. 1851. In gr. 8vo. 255 bl. f 2-40.

2. De Sluijer. Twee verhalen. Door denzelfden. Te Rotterdam, bij denzelfden. 1852. In gr. 8vo. 226 bl. f 2-40.

Geen veld zoo ruim als dat der verbeelding. Het is

{==736==} {>>pagina-aanduiding<<}
grenzeloos, en verliest zich voor het pinkend oog als de oppervlakte der zee, die met lucht en wolken schijnt zamen te vloeijen. Het veld der verbeelding is echter geen watervlak, maar eene vruchtbare kweekgrond, waaruit gestadig duizenderlei soorten van bloemen opschieten. Dat veld wordt in onze dagen door bevoegde en onbevoegde handen ontgonnen. Er bestaan zelfs compagnieschappen, die gedeelten er van bij aanbesteding laten bewerken. Daar komt nog bij het overplanten uit vreemden grond; voor velen eene schrale broodwinning. In dit laatste vooral onderscheidt zich ons Vaderland; maar het teelt ook eigene vruchten. Wij hebben er hier weder een paar voor ons liggen. Of zij met de werken van onze voorname Schrijvers op 't gebied der verdichting kunnen vergeleken worden, zullen wij niet vragen, om niet onbillijk te schijnen. Een stuk is nog niet slecht, al staat het niet met het beste gelijk: een dlamant houdt niet op een edelgesteente te zijn, omdat het geen juweel is van het eerste water. De romans van barneveldt hebben niet veel uitstekends, pikants, of verrassends, tenzij hier en daar door onwaarschijnlijkheid; maar zij kunnen zich handhaven onder het matig goede, en hebben de verdienste van een lossen, gemakkelijken verhaaltrant.
No. 1 is eene schets van menschen zoo als men die altijd en overal vindt. Zij betreft een eenigen zoon, die bedorven is. Maar hoe de Schrijver dien willem van beukel zoo aartsdom met dat ondergeschoven briefje kon doen handelen, begrijpen wij niet. Dat er een duël in het spel komt behoort nog tot den wansmaak des tijds; maar de regtshandeling, die er op volgt, zóó te laten afloopen, is den knoop doorhakken. De karakters van de familie eving, en van maarten vroeg zijn goed geteekend, ofschoon wij 't voorbarig besluit van den vader en de moeder, bij eene zoo vreemde verrassing, zonderling vinden. De dochter van maarten is eene idylle in eene kroeg, vreemd geplaatst; maar voor den roman is alles mogelijk. De belaagde en eindelijk triomferende everard van langenhuizen is een toonbeeld van regtschapenheid.

{==737==} {>>pagina-aanduiding<<}

Het eerste verhaal in No. 2 is ‘de Naam’ getiteld, en het uitgebreidste. Het verplaatst ons in den tijd van den tiendaagschen veldtogt. Regt levendig wordt het militaire leven geschetst. De Schrijver is daar als te huis en beweegt zich op zijn gemak. Zijn held heeft ten gevolge van een kinder-avontuur, dat op het vignet vrij slordig is afgebeeld, den naam lafhartig te zijn, en een noodlottig toeval in den strijd schijnt dien te bevestigen. Vrij onnoozel laat hij zich dien schijn aanleunen, totdat eindelijk een brand hem gelegenheid geeft, om zijn naam en zijne eer te redden.
Ook het tweede verhaal: ‘de Wees’ getiteld, is levendig en los verteld. Bovenal beviel ons de schilderij van het leven op de kostschool; - minder die van den toestand in het huis van tagelaar. Het karakter van diens vrouw is, dunkt ons, niet gelukkig gekozen. Er ligt eene blaam op haar, van welke de Schrijver haar niet heeft weten te zuiveren, en de voorstelling van haar gedrag is min of meer onzedelijk. Gelijk het eerste verhaal door een brand wordt ontknoopt, valt hier eensklaps een personaadje weg, die 't verhaal intéressant had kunnen maken. Hij verdrinkt. Op die wijze ruimt de Romanschrijver gemakkelijk personen op, met welke hij geen weg weet. Maar de Wees krijgt eene lieve vrouw, en wij zijn toch min of meer nieuwsgierig met zijne verdere familie kennis te maken. Mogt ons daartoe de gelegenheid worden gegeven, dan zullen wij even onpartijdig en rond getuigen, hoe wij de vrienden gevonden hebben.

Hoe men een zonnestraal in het leven kan opvangen. Naar het Engelsch. Te Arnhem, bij H.B. Breijer, en te Amsterdam, bij G.W. Tielkemeijer. 1851. In kl. 8vo. 45 bl. f :-45.

Toen dit boekjen in de heete dagen van den afgeloopen zomer uitkwam, zal menigeen bij 't lezen van den titel wel gedacht hebben, dat het zoo moeijelijk niet was

{==738==} {>>pagina-aanduiding<<}
onder onzen Oostersch geworden hemel een zonnestraal op te vangen. Nu de najaarsstormen en buijen 't zwerk beroeren en verduisteren, heeft de vraag meer bekoorlijkheid, en is de lieve zon in hare volle waarde hersteld. Wat zouden wij zijn, als de dagvorstin hare levenwekkende stralen terughield? En wat is de mensch, met een hart door misnoegen, wrevel en zelfzucht zoo dik omschorst, dat de stralen van de zon des geestelijken levens er niet in door kunnen dringen? Voor dezulken is dit boekje geschreven, maar ook voor elk die den goeden wil bezit, om bij anderen, die in zedelijke duisternis omtasten, het vriendelijk licht van tevredenheid en zielerust vrijen toegang te verschaffen. Ja, de Schrijver, die blijken geeft van geestverwantschap met dickens, en ons ‘het Kerssprookje’ in het geheugen roept, heeft diep in het menschelijk hart gelezen, en een middel aangewezen, om het kwaad dat ingeworteld is uit te roeijen. Hij verdicht het kwaad niet, en schept evenmin droombeelden van geluk. De toestand dien hij schildert is vol waarheid. Met een fijn gevoel bezoekt hij arme lijders, stelt hun in staat hunne eigene geneesheeren te zijn, en als zijn raad gevolgd wordt is de herstelling volkomen. De nacht wijkt uit zijn gemoed, en hij wandelt in den helderen dag. Wij hebben talloos vele dichtstukken gelezen, waarin niet half zoo veel poëzij was als in dit eenvoudige proza. Over de waarde der vertaling kunnen wij niet oordeelen; maar de Heer lublink weddik plaatst niet ligtvaardig zijn naam onder het voorberigt eener vertaling, van welker waarde hij niet zeker is. Wij zullen ons niet veroorloven den inhoud mede te deelen van dit geestvol verhaal, van hetwelk een Engelsch beoordeelaar getuigt, dat het vergeleken kan worden bij een pas ontloken viooltje, bij een kleine lentebloem, bij de eerste roos in Junij, of bij den zang des leeuwriks, als hij zweeft tusschen hemel en
aarde; liever noodigen wij onze lezers uit 't zelf te lezen. Zijn er onder hen, die over 's levens plagen morren, die hoofd en handen laten hangen, en den moed opgeven, wij wenschen, dat de lezing ook hun een lios-alfar uit Alfheim doe vin-
{==739==} {>>pagina-aanduiding<<}
den, die hun leere het licht des levens door ‘geestkracht, volharding, vlijt, Christelijke liefde, geloof, hoop en tevredenheid’ tot zich te lokken.




Lief en Leed, door Johannes. Tweede druk. II Deelen. Te Amsterdam, bij ten Brink en de Vries. 1852. In kl. 8vo.; te zamen 424 bl. f 1-90.

Dit werkje brengt in den herdruk het bewijs mede van de goedkeuring des publieks. Er is ook inderdaad veel liefs in deze verhaaltjes. Vooral dát, getiteld: De Gouvernante, spreekt tot het verstand en 't gevoel. Hier en daar echter blijkt, naar óns oordeel, eenige overhelling tot mysticisme; waaraan wij wenschen, dat de Schrijfster, die alle aanmoediging verdient, niet verder toegeve.
De pseudonym johannes zal gewis elk bevreemden, zoo ras hij uit de Inleiding verneemt, dat het werkje door eene vrouw is geschreven. Waarom dat niet door een vrouwelijken naam in overeenstemming gebraǵt?
Wij bevelen 't werkje, overigens, om zijne erkende verdienste, gaarne aan.




Nederduitsche Taalkunde ter dienste van leerlingen en jeugdige onderwijzers, door J.J. Swiers, Predikant te Havelte. 1e Stukje. 1e Afdeeling, bevattende de regels der taal. Te Groningen, bij M. Smit. 1852. 69 bl. f :-25.

2e Afdeeling, bevattende taaloefeningen. 36 bl. f :-15.

In de Voorrede zegt de Schrijver, onder anderen, dat het eigenaardige van deze Taalkunde hierin bestaat, dat zij in vragen en antwoorden is opgesteld; omdat men de taalregels letterlijk van buiten behoort te leeren. - Ref. kan wel instemmen, dat de regelen, over 't geen geheugenwerk is, van buiten geleerd moeten worden, maar niet dat dit het geval is met ál de regelen, vooral niet met die betreffende het gebruik der naamvallen en dergelijken, waarbij verstand en redenering te pas komt.

{==740==} {>>pagina-aanduiding<<}
Eene langdurige ondervinding heeft hem bewezen, dat het beter is zoo veel mogelijk op het begrip te werken. Dat ontwikkelt meer het verstand en is ook aangenamer.
Ofschoon Ref. meent, dat er reeds zeer vele bruikbare werkjes over de taal voor eerstbeginnenden bestaan, kan hij echter ook dit wel aanbevelen; doch niet zonder de volgende aanmerkingen. De bepaling: ‘een woord is de verstaanbare uitdrukking van eene gedachte of gewaarwording,’ (bladz, 4) is niet juist. Lidwoorden, voorzetsels en voegwoorden drukken noch gedachten noch gewaarwordingen uit. - Wat op bladz. 4 en 5 over letters enz. voorkomt behoorde, naar de gekozen orde van opvolging, in het volgende Stukje. Op bladz. 9, bij de verbuiging der voornaamw., hadden de meer en meer weder in gebruik komende me, we, ge, ze en heur gevoegd kunnen zijn. Ref. houdt mij voor geen wederkeerend voornaamw., maar voor den 4den naamval van ik, ofschoon 't eene terugwerking aanduidt; doch wil men zoo, dan hadden in een werkje voor jeugdige leerlingen ons en u duidelijkheidshalve niet moeten zijn weggelaten. De Schrijver noemt (bladz. 11) slechts vijf soorten van werkwoorden: men mist daar de hulp- en de hulpbehoevende werkwoorden (kunnen, mogen, moeten, willen en zullen); waarbij sommigen nog de gebrekkige voegen. - De reden waarom de tusschenwerpsels zoo worden genoemd, is (bladz. 15) niet naauwkeurig opgegeven, daar zij zoo wel vóór en achter als tusschen de rede kunnen worden geplaatst. - Is het ook wel waarheid, dat de lidw., zelfstandige naamw. enz. veranderingen van geslacht, getal en naamval ondergaan? - Zou het niet beter zijn te zeggen: ‘bij de veranderingen van enz. moet men letten op geslacht, getal en naamval?
In geene Nederduitsche of andere Grammaires der levende talen vond Ref. toekomende en voorwaardelijke tijden in de Aanvoegende wijs, en daar de Schrijver zegt, dat zij gelijk die der Aantoonende wijze vervoegd worden, schijnen ze ook overbodig.
Het 2o Stukje bevat goede praktische oefeningen ter toepassing van het eerste.

{==741==} {>>pagina-aanduiding<<}

REGISTER

van de

BOEKBESCHOUWING.

A.

Alethophilus, (I.) De strijd der partijen enz. 's Hertogenb. bij Gebr. Muller.	189
Almanak voor het Schoone en Goede. 1852. Amst. bij A. Jager.	34
Almanak voor het Schoone en Goede. 1853. Amst. bij denzelfde.	702
Almanak (Nederlandsche Volks-) 1852. Schiedam, bij H.A.M. Roelants.	34
Amshoff (M. A) en W. Muurling, Bijdragen ter bevordering van het Christelijk leven. Jaarg. 1851. Eerste en Tweede St. Gron. bij M. Smit.	345
Aquilar, (Grace) Het Cederdal. Utr. bij W.H. van Heyningen.	554
Aschaffenburg, (L. van) De Boete van Keizer Hendrik IV. Utr. bij C. van der Post, Jr.	560
Aubignè, (J.H. Merle d') Olivier Cromwell. II Dln. Rotterd. bij van der Meer en Verbruggen.	692


{==742==} {>>pagina-aanduiding<<}


Aurora. Jaarboekje voor 1852. Haarl. bij A.C. Kruseman.	34
Aurora. Jaarboekje voor 1853. Haarl. bij denzelfde.	702

B.

Baarschers, (H.) Kinderbrieven. Amst. bij J.M.E. Meijer.	188
Barneveldt, Een eenig kind. Rotterd. bij S. van Reyn Snoeck.	735
Barneveldt, De Sluijer. Rotterd. bij denzelfde.	735
Beets, (N.) Stichtelijke uren. Haarl. bij de Erven F. Bohn.	197
Bergh, (S.J. van den) Balladen en Gedichten. Schied. bij H.A.M. Roelants.	594
Berghuis, (L.) Bloempjes mijner jeugd. Gron. bij W. van Boekeren.	419
Berthet, (E.) Het Kasteel Haumont. Devent. bij A.J. van den Sigtenhorst.	321
Beschouwingen over den vroegeren en tegenwoordigen toestand van het Tooneel. Amst. bij J.H. van der Beek.	372
Best, (P.) Zoo gaat het in de kinderwereld. Eerste St. Schied. bij H.A.M. Roelants.	140
Binnenkamer (De) van een Kruidenier. 's Hage, bij K. Fuhri.	608
Binsbergen, (J.F. van) Een drietal Verhalen. Schoonh. bij S.E. van Nooten.	139
Blokbergen, (J.) Beginselen der Nederl. taal. Eerste St. Gron. bij F. Folkers.	96
Boer (W.R.) en E.W.J. Six tot Otterbeeck, Over plaatselijke Belasting. Utr. bij Kemink en Zoon.	120
Bonar, (H.) Nacht en Morgen. Amst. bij W.H. Kirberger.	529


{==743==} {>>pagina-aanduiding<<}


Bosch, (W.) De vermeerdering van Java's bevolking. Rotterd. bij M. Wijt en Zonen.	68
Bosdijk, (J.F.) Mijne oude Vrienden en Vriendinnen. Maarssen, bij C. van Nederhasselt.	90
Broecke (J.C. van den) en J.C. de Man, De Cholera Asiatica in Zeeland. Middelb. bij de Gebr. Abrahams.	441
Bijdragen tot eene levensschets van Jan Schouten. Hoorn, bij P.J. Persijn.	411

C.

Calisch, (N.S.) Liefdadigheid te Amsterdam. Amst. bij M. Schooneveld en Zoon.	509
Carlyle, (T.) De Fransche Omwenteling. Eerste D., 2de en 3de Aflev. IIde D. in 2 Aflev. IIIde D. in 3 Aflev. Maarssen, bij C. van Nederhasselt, Jr.	124
Cassagnac, (A. Granier de) De Fransche Republiek in December 1851. Amst. bij J.C. van Kesteren.	730
Clarisse, (J.) sprekende nadat hij gestorven is. Arnh. bij Is. An. Nijhoff.	237
Con-Cregan, De Iersche Gil-Blas. II Dln. Amst. bij J. van der Hey en Zoon.	322
Costa, (Is. da) Een-en-twintig dagen te Londen. Amst. bij H. Höveker.	670

D.

Dam van Isselt, (E.W. van) Wanhoop en Christendom. 's Hage, bij L.J. Verhoeven.	413
Decker, Jr. (P.) Zes jaren te paard. Amst. bij L.F.J. Hassels.	601


{==744==} {>>pagina-aanduiding<<}


Dichterlijke Tombola. Utr. bij van Heyningen.	417
Dieperink, (A.J.) Tien Maanden op Zee. II Dln. Amst. bij Gebr. Kraay.	659
Doedes, (Dk.) Proeve van onderzoek enz. II St. Utr. bij J.H. Siddré.	565
Doedes, (J.I.) De leer der zaligheid enz. Utr. bij Kemink en Zoon.	579
Doren, (J.B.J. van) Herinneringen der laatste oogenblikken van mijn verblijf in de Molukko's. 's Hage, bij J. en H. van Langenhuysen.	446
Dressel, (K.W.A.) Eenvoudige en stichtelijke opheldering der Openbaring van Johannes. St. I-III. 's Hertogenb. bij Gebr. Muller.	285
Duizend Spreuken der oudheid. Amst. bij J.H. van Kesteren.	655
Dumas, (A.) Het Regentschap van den Hertog van Orleans. Haarl. bij J.J. van Brederode.	700
Dumont, (Et.) Handboekje der Staathuishoudkunde. Dev. bij J. de Lange.	122
Duys, (P.) Geschiedenis der Christelijke Kerk. Kampen, bij K. van Hulst.	393

E.

Eelde, (A.J. van) Het Huwelijk naar de Nederl. Wetgeving. Amst. bij J.C. Spijker, Az.	277
Eger, (J.C.) Beknopt overzigt der Algemeene geschiedenis. Gron. bij J. Oomkens, J.zoon.	393
Elise, Blikken in het rond, enz. Amst. bij H. Höveker.	228
Elise, Feestklanken en Lijdenstoonen. Schoonh. bij S.E. van Nooten.	677
Elize, Gebeden in Poëzij en in Proza. Amst. bij G.W. Tielkemeijer.	515


{==745==} {>>pagina-aanduiding<<}


Evelijn, (Blanche) of de kracht des geloofs. II Dln. Amst. bij P.N. van Kampen.	233
Eyk, (J. van) Onderrigt omtrent het bidden. Amst. bij C.J. Borleffs.	392
Eyk, (G.B.J. van) Dissertatio Theologica. Traj. ad Rhen. apud L.E. Bosch et filium.	425
Erato. Miniatuuur-Almanak voor Neêrlands Schoonen, voor 1852. Utr. bij L.E. Bosch en Zoon.	34

F.

F., Uitstapje te voet enz. Utr. bij J.H. Siddré.	135
Farquhar, (B.H.) De opvoeding der vrouw, enz. Amst. bij M.H. Binger en Zonen.	395
Feesttoasten voor den beschaafden stand. Gouda, bij G.B. van Goor.	656
Fisk, (G.) Dagboek van eenen Evangeliedienaar. II Dln. Haarl. bij de Erven F. Bohn.	7
Flygare-Carlèn, (E.) Blenda van Kuhlen. II. Dln. Amst. bij C.F. Stemler.	137
Flygare-Carlèn, (E.) Een gerucht. III Dln. Amst. bij M.H. Binger en Zonen.	609
Foa, (E.) De kleine Parijzer Robinson. Dordr. en Zierikz. bij van Elk en Qaanjer.	701

G.

G..., (C. van) Klaverblad van Verhalen. 's Hage, bij H.C. Susan, C.Hz.	660
Gedenkwaardigheden uit het leven van Elisabeth Fry. Amst. bij ten Brink en de Vries.	86


{==746==} {>>pagina-aanduiding<<}


Gelukkig schijnen en gelukkig zijn. Utr. bij Kemink en Zoon.	610
Genabeth, (P. van) Eenige woorden enz. Haarl. bij J.B. van Loghem, Jr.	80
Gerrits, (L.) De Godverzaker. Amst. bij J.H. van Kesteren.	468
Geschiedenis (Beknopte) der Kerkhervorming. Amst. bij C.L. Brinkman.	342
Girardin, (J.) Scheikunde voor den beschaafden stand. Vijfde tot Tiende Aflev. Gouda, bij G.B. van Goor.	397
Glasius, (B.) Godgeleerd Nederland. Aflev. I-III. 's Hertogenb. bij Gebr. Muller.	150
Glasius, (B.) Schetsen en Beelden uit de Nederl. Hervormingsgeschiedenis. 's Hertogenb. bij dezelfden.	150
Gods beloften zijn getrouw. Amst. bij W.H. Kirberger.	193
Goeverneur, (J.J.A.) Landen, steden, volken en menschen. Eerste D. Gron. bij J.B. Wolters.	726
Graaff, (R.J.M. de) Een woord enz. Amst. bij de Erven Wed. F.G. onder de Linden.	110
Graziëlla, enz. Amst. bij Ipenbuur en van Seldam.	324
Grootegoed, (H.) Jezus Christus de ware Hervormer. 's Hage, bij H.C. Suzan, C.Hz.	97
Gumpert, (T. von) Vier weken vacantie. Maarssen, bij C.H. van Nederhasselt en Zoon.	486
Gumpert, (T. von) Het stomme kind. Maarssen, bij dezelfden.	486

H.

Hagen, (K.) Geschiedenis van den jongsten tijd. IIde D. Sneek, bij van Druten en Bleeker.	261
Hagebach, (K.R.) Handleiding tot Christelijk Godsdienstonderwijs enz. Amst. en Rotterd. bij P.N. van Kampen en H.A. Kramers.	388
Hall, B.A. (Newman) Het Goddelijk Socialisme. Amst. bij W.H. Kirberger.	193


{==747==} {>>pagina-aanduiding<<}


Hall, (M.C. van) De zelfstandigheid der ziel. Amst. bij de Wed. L. van Hulst en Zoon.	416
Hamal, (F. de) Beginselen der Staathuishoudkunde. Dev, bij J. de Lange.	75
Hamilton, (J.) Ernstig leven. Amst. bij W. Willems.	721
Handelingen van het Nederlandsch Congres, gehouden te Gent. Gent, bij Hoste, Gouda, bij G.B. van Goor.	19
Hecker, (W.) Schets der Algem. geschiedenis. Twee St. Gron. bij P. van Zweden.	95
Hecker, (W.) Verklarende Lijst enz. Gron. bij denzelfde.	612
Heel, Dz. (C.J. van) De Banken van Leening. Haarl. bij A.C. Kruseman.	72
Heer (De) is Koning. Amst. bij H. Höveker.	99
Hengel, (W.A. van) Commentarius perpetuus. Sylvae ducis, apud Fratres Muller.	49
Heusden, (C.J. van) Schets eener Wet op het Lager en Middelbaar Onderwijs. 's Hertogenb. bij H. Palier en Zoon.	74
Hinlópen, (J.) De viering van de Vijftigjarige dienst enz. Haarl. bij A.C. Kruseman.	100
Historie (Natuurlijke) van schadelijke Insecten. Eerste St. Amst. bij J.C. Sepp en Zoon.	564
Hoe de Duitscher denkt over Nederland en zijne Koloniën. Utr. bij B. Dekama.	629
Hoe men een zonnestraal in het leven kan opvangen. Arnh. en Amst. bij H.B. Breijer en G.W. Tielkemeijer.	737
Hoek, (J.) Uit het dagelijksche leven. Schoonh. bij S.E. van Nooten.	136
Hoekstra, Bz. (S.) Het geloof en leven des Christens. Sneek, bij van Druten en Bleeker.	661
Hoëvell, (W.R. van) Reis over Java, enz. IIde D. Amst. bij P.N. van Kampen.	65
Hoffmann, (H.) Merkwaardigheden enz. Eerste St. Rott. bij van der Meer en Verbruggen.	1
Hoffmann, (H.) Merkwaardigheden enz. Tweede St. Rott. bij dezelfden.	58


{==748==} {>>pagina-aanduiding<<}


Hofmeijer, (S.) De Redevoeringen enz. Utr. bij Kemink en Zoon.	473
Holland. Almanak voor 1852. Amst. bij Gebr. Kraay.	34
Holland. Almanak voor 1853. Amst. bij dezelfden.	702
Honig, Jsz. (J.) De Hollanders in Brazilië. II Dln. Amst. bij J. van der Hey en Zoon.	89
Honig, Jsz. (J.) Geschiedenis der Zaanlanden. Zaandijk, bij J. Heynis, Tsz.	133
Humoristische Schetsen en Portretten. Amst. bij J.M.E. Meijer.	562

I.

Ideler, (K.W.) Beschouwing van den Godsdienstigen waanzin. Eerste Afd. Schoonh. bij S.E. van Nooten.	517
Inspectie over de zes jaren te paard, enz. Amst. bij H.J. van Kesteren.	601

J.

Jaarboekje van het Zoölogisch Genootschap Natura Artis Magistra. 1852. Amst. bij M. Westerman en Zoon.	34
Jeune, (J.C.W. le) Het Brieven-Postwezen. Utr. bij Kemink en Zoon.	71
Johannes, De tweede bede. Dordr. bij P. Los, Gz.	187
Johannes, Lief en leed. II Dln. Amst. bij ten Brink en de Vries.	739

K.

Kamper Stukjes. Kampen, bij K. van Hulst.	465
Kapff, (S.C.) De Revolutie, enz. Amst. bij J.C. Spijker, Az.	163


{==749==} {>>pagina-aanduiding<<}


Kate, (J.J.L. ten) Leerredenen. Rotterd. bij van der Meer en Verbruggen.	709
Ketelaar, (P.F.A.) Over den beslissenden Eed. Arnh. bij Is. An. Nijhoff.	144
Kinderdeugd der ouderen vreugd. Amst. bij G.Th. Bom.	187
Kindermann, (J.C.) Godsdienstig Handboek voor den Zeeman. Utr. bij W.H. van Heyningen.	156
Kinker, (J.) Le Dualisme de la raison humaine. Tome deuxième. Amst. chez Weytingh et van der Haart.	200
Kloes, (J.J. van der) Tabellarisch overzigt enz. Doesb. bij A. Mongers en Zoon.	218
Knoop, (W.J.) Nederland in 1672 en 1673. 's Hertogenb. bij de Gebr. Muller.	489
Knoop, (W.J.) Nederland in 1672 en Vervolg en slot.	531
Koetsveld, (C.E. van) Twaalftal Preken. 's Hage en Schoonh. bij K. Fuhri en S.E. van Nooten.	141

L.

Lastdrager, (A.J.) Tafereelen en Karakterschetsen uit Vaderl. Geschiedschrijvers. II Dln. Amst. bij G.J.A. Beijerinck en G. Portielje.	684
Leesboek voor kinderen enz. Gron. bij F. Folkers.	472
Lennep, (J. van) Elizabeth Musch. III Dln. Amst. bij P. Meijer Warnars.	82
Lennep, (J. van) en W.J. Hofdijk, Voorname Kasteelen in Nederland. 1ste-4de Aflev. Amst. bij G.W. Tielkemeijer.	695
Lèon, (D.) De Regtspraak van den Hoogen Raad. Tweede D., 2de Aflev. 's Hage, bij Gebr. Belinfante.	111
Lèon, (D.) De Regtspraak van den Hoogen Raad. Tweede D., 3de Aflev. 's Hage, bij dezelfden.	365
Levyssohn, (J.H.) Bladen over Japan. 's Hage, bij dezelfden.	678
Liefde, (J. de) Tien Voorlezingen voor het volk. Utr. bij Kemink en Zoon.	580
Lindsay. (Adelaïde) II Dln. Amst. bij P.N. van Kampen.	94
Lion, (Iz. J.) De Staatsregelingen in Europa, sedert 1848. Eerste St. 's Hage, bij H.C. Susan, C.Hz.	161


{==750==} {>>pagina-aanduiding<<}


Lion, (H.J.) Beschouwingen over het Indische Muntstelsel. Utr. bij N. de Zwaan.	682
Loeff, (A. Rutgers van der) Handboek voor de vrienden der Zendingszaak. Leyden, bij C.C. van der Hoek.	627

M.

Maandbode enz. (De) De Kruistogten. Amst. bij W.H. Kirberger.	106
Maandbode enz. (De) Schetsen van de geschiedenis der Waldenzen. Amst. bij denzelfde.	435
Maandbode enz. (De) Het leven van Mahomed. Amst. bij denzelfde.	639
Maandbode enz. (De) Het leven van Johann Kaspar Lavater. Amst. bij denzelfde.	643
Macaulay, (T.B.) Geschiedenis van Engeland. IIde D. 's Hage, bij H.C. Susan, C.Hz.	346
Mac-Intosch, (M.J.) Isabel en Grace. Amst. bij J.D. Sijbrandi.	467
Mad, (G.E. de) Lettre à Monsieur R...., La Haye, chez H.C. Susan, C.Hz.	17
Mädler, (J.H.) Zon en Maan. Amst. in Seyffardt's Boekhandel.	514
Mädler, (J.A.) De Sterrenhemel. Utr. bij C. van der Post, Jr.	611
Maertsz, (Cornelis) Gedichten. Amst. bij F. Muller.	567
Meerten, (A.B. van) geb. Schilperoort, Jacob Cats. Gouda, bij G.B. van Goor.	77
Meerten, (A.B. van) geb. Schilperoort, Tafereelen en Verhalen enz. Amst. bij P.N. van Kampen.	579
Mensinga, (J.A.M.) Mijne twee merkwaardigste Leerredenen. Amst. bij denzelfde.	578
Meyboom, (L.S.P.) Ook voor u staat de weg tot geluk open. Nijmeg. bij D.J. Haspels.	106
Meijer, (Cl. S.) Clara Wichhorst. Alkm. bij H.J. van Vloten.	607


{==751==} {>>pagina-aanduiding<<}


Michiels, (A.V.) De toestand van Sumatra's Westkust in 1848. 's Hertogenb. bij Gebr. Muller.	221
Miller, (H.) Het Scheppingswonder. Haarl. bij A.C. Kruseman.	25
Miscellanea Philologa et Paedagogica. Fasc. II. Amstelod. apud Johannem Muller.	603
Modderman, (A.) Bijdrage tot de Huishoudkunde. Gron. bij R.J. Schierbeek.	500
Molesworth, (Mary) De dubbele zelföpöffering. Leyd. bij D. Noothoven van Goor.	657
Monastier, (A.) Geschiedenis der Waldenzen enz. IIde D. Rotterd. bij van der Meer en Verbruggen.	333

N.

Nederlandsche Geschiedzangen. Eerste Bundel. Amst. bij F. Muller.	644
Neustatter, (M.) De Grondwet. Amst. bij de Gebr. Kraay.	118
Noël, M.A. (Bapt. W.) Onze roem in Christus. Amst. bij W.H. Kirberger.	485
Nijhoff, (Is. An.) Gedenkwaardigheden uit de Geschied. van Gelderland. Arnh. bij Is. An. Nijhoff.	23

O.

Oosterzee, (J.J. van) Christus en de Heidenwereld. Rott. bij van der Meer en Verbruggen.	102
Oosterzee, (H.M.C. van) Feestrede. 's Hertogenb. bij Gebr. Muller.	524
Oosterzee, (H.M.C. van) De Synode der Nederl. Herv. Kerk in 1851. 's Hertogenb. bij dezelfden.	526
Overdrijft men ook de Zendingzaak enz. Dev. bij D.J. Wilterdink.	438

P.

Pallme, (Ignaz) Beschrijving van Kordofan enz. Zwolle, bij W.E.J. Tjeenk Willink.	173


{==752==} {>>pagina-aanduiding<<}


Pape, (C.W.) Paulus afscheid van Efeze. Heusden, bij L. Veerman.	293
Pareau, (L.G.) Een woord over Evangelische opbouwing der Kerke. Gron. bij J. Oomkens, J.zoon.	571
Parvé, (D.J. Steyn) De Omwenteling der Aarde om hare as. Gron. bij J.B. Wolters.	235
Pastorij (De) van R. Töpfer. Dev. bij J. de Lange.	92
Pelkwijk, (J. ter) De Zeevaart der oude Volken. Zwolle, bij J.J. Tijl.	366
Picard, (H.) De Globe. IIIde en IVde D. Amst. bij J.D. Sijbrandi.	260
Picard, (H.) De Globe. Vde en VIde D. Amst. bij denzelfde.	546
Ponsonby, (E.) De Grevilles en de Lorimers. II Dln. Amst. bij P.N. van Kampen.	423
Pot, (C.W. van der) Julianus de afvallige. Haarl. bij A.C. Kruseman.	449
Prins, (J.J.) Handboek tot de kennis der Heilige Schriften. Eerste D. Rotterd. bij van der Meer en Verbruggen.	613

R.

Raadt, (P. de) Koninklijke Besluiten enz. Amst. bij P.N. van Kampen.	363
Rhind, (W.G.) China. Amst. bij Gebr. Diederichs.	400
Rhijn, (L.J. van) Waar is ellende, enz. 's Hertogenb. bij Gebr. Muller.	6
Rhijn, (L.J. van) Waar is ellende, enz. bij dezelfden.	102
Rhijn, (L.J. van) Dissonanten met den grondtoon onzer eeuw. Utr. bij Kemink en Zoon.	13
Rhijn, (L.J. van) Reis door den Indischen Archipel. Vervolg en slot van bl. 196, in den Jaarg. van 1850. Rotterd. bij M. Wijt en Zonen.	129
Ridder Golo, enz. II Dln. Amst. bij J.M.E. Meijer.	421
Ridder, (J. Herman de) Uitstapje naar Hoenderloo. Leid. bij D. Noothoven van Goor.	466
Ridder, (J. Herman de) Wat een arm dorp kan verrijken. Schoonh. bij S.E. van Nooten.	611


{==753==} {>>pagina-aanduiding<<}


Roemer Visschers uitgelezen Brabbeling. Amst. bij F. Muller.	512
Rutgers, (A.) Het tijdvak der Babylonische Ballingschap. Leiden, bij E.J. Brill.	214
Rijkom, (W.F. van) Beknopt overzigt der Bijbelsche geschiedenissen. Amst. bij Ipenbuur en van Seldam.	48

S.

Sandwijk, (G. van) Geschiedenis van ons Vaderland. Purmerende, bij J. Schuitemaker.	332
Sandwijk, (G. van) De Bijbelsche geschiedenis. Purmerende, bij denzelfde.	394
Schaick, (C. van) Afscheidsrede. Meppel, bij H.J. Gelderman.	390
Scheltema, (C.S. Adama van) De Evangeliebrigten enz. Amst. bij A. Jager.	57
Schenkman, (J.) De vertellingen van moeder de Gans. Amst. bij G.Th. Bom.	187
Schillings (G.) Muzikale Didaktiek. Aflev. I en II. Utr. bij L.E. Bosch en Zoon.	369
Schimmel, (H.J.) Verspreide Gedichten. Amst. bij Loman en Reudler.	646
Schotel, (G.D.J.) De Abdij van Rijnsburg. 's Hertogenb. bij Gebr. Muller.	224
Schrant, (J.M.) Prijsverhandeling enz. Eerste en Tweede Aflev. Amst. bij Ipenbuur en van Seldam.	198
Schrant, (J.M.) Prijsverhandeling enz. Derde Aflev. Amst. bij dezelfden.	443
Schuurman, (L.N.) Luttenberg's Chronol. Verzameling enz. Zwolle, bij W.E.J. Tjeenk Willink.	508
Senden, (E.G. van) De Nederl. Regtsbedeeling. Eerste St. Zwolle, bij denzelfde.	112
Senden, (G.H. van) Het Heilige Land. Eerste D. Gorinch. bij J. Noorduyn en Zoon.	165


{==754==} {>>pagina-aanduiding<<}


Sepp, (C.) De leer des Nieuwen Testaments enz. Amst. bij J.C. Sepp en Zoon.	285
Sinclair, (C.) De Reis des levens. Utr. bij Kemink en Zoon.	528
Sluyters, (H.) Keur van rekenkundige Voorstellen. Amst. bij C.L. Brinkman.	48
Smith, (J.) Des zondaars Gids tot God en heerlijkheid. Amst. bij F.C.M. Scheffer.	485
Spiegel voor jonge lieden. Kampen, bij K. van Hulst.	187
Spiegel (De) der waarheid. Amst. bij J. Jager.	325
Sterck, (L. van Hoogeveen) Het Protest. Landbouwk. Gesticht te Montfoort. Amst. bij D.H. Fikkert.	104
Sterk, (Elink) Nadere Toelichting enz. Utr. bij C. van der Post, Jr.	361
Stramrood, (A.) Nagelatene Leerredenen. Dev. bij J.P. Brinkgreve.	574
Strauss, (V.) Het vaderlijk huis. Utr. bij W.H. van Heyningen.	331
Swiers, (J.J.) Nederduitsche Taalkunde. Eerste St. 1ste en 2de Afd. Gron. bij M. Smit.	739

T.

Teenstra, (M.D.) Beknopte beschrijving enz. 9de en 10de Aflev. Gron. bij J. Oomkens, J.zoon.	66
Teenstra, (M.D.) Beknopte beschrijving enz. 11de en 12de Aflev. Gron. bij dezelfden.	723
Thackeray, (W.M.) Het Schouwtooneel der wereld. III D. Haarl. bij de Erven F. Bohn.	185
Thijm, (J.A. Alberdingk) Karolingische, of Oud-Nederl. Verhalen. Amst. bij P.N. van Kampen.	301
Tideman, (J.) De Remonstrantie en het Remonstrantisme. Haarl. bij de Erven F. Bohn.	620
Toespraak ter bevestiging van nieuwe Ledematen. Utr. bij Kemink en Zoon.	580


{==755==} {>>pagina-aanduiding<<}


Tollens, Cz. (H.) De Pleegzuster. Rotterd. bij van der Meer en Verbruggen.	279
Tooneelen uit den Burgeroorlog in Hongarijë. Amst. bij de Gebr. Kraay.	635
Toorenenbergen, (J.C. van) Handleiding voor den Ambtenaar van den Burgerl. Stand. Utr. bij Kemink en Zoon.	275
Traktaatjes en berigten. Amst. bij E.S. Witkamp.	104
Tytler, (A.F.) Lucie op het onbewoonde eiland. Rott. bij van der Meer en Verbruggen.	187

V.

Versfelt, (J.) Geschiedenis der Staathuishoudkunde enz. Eerste D. 's Hertogenb. bij de Gebr. Muller.	75
Vinet, (A.) Proeve van Christelijke Evangeliebeschouwing. Alkmaar, bij H.J. van Vloten.	381
Visscher, (L.G. Handb. enz. Afd. 1, D.I. Afd. 2, D. III. Maarssen, bij C.H. van Nederhasselt en Zoon.	253
Vloten, (A.A. van) Proeve enz. Amst. bij J.M.E. Meijer.	359
Voet van Campen, (J.E.) Bijbeloefeningen. 's Hertogenb. bij Gebr. Muller.	576
Volksvriend. (De Christelijke) Zuidbroek, bij F.T. Borgesius.	103
Voorhoeve, (H.C.) Dr. Karel Gützlaff herdacht. Rott. bij van der Meer en Verbruggen.	674
Vreede, (G.W.) De Russische Schuld. Amst. bij J.F. Schleijer.	162
Vries, (J. de) Alva te Antwerpen. Maarssen, bij C.H. van Nederhasselt en Zoon.	732

W.

Waarheidsvriend. (De Christelijke) Eerste Jaar. Koevord. bij D.H. van der Scheer.	675


{==756==} {>>pagina-aanduiding<<}


Wasburton, (E.) Reginald Hastings. II Dln. Sneek, bij van Druten en Bleeker.	731
Wenken omtrent den arbeid van Christelijke vrouwen onder de Heidenen. Amst. bij W.H. Kirberger.	183
Weitzel, (A.W.P.) De Oorlog op Java van 1825 tot 1830. Eerste D. Breda, bij Broese en Comp.	271
Weydmann, (L.) Luther, een karakterbeeld. Amst. bij D. Werleman.	239
Wilmingtons. (De) II Dln. Sneek, bij van Druten en Bleeker.	138
Wulff's (F.) Nagelatene lessen. Gron. bij P. van Wicheren.	82

Z.

Zeehuizen, (J.) Bronnen van Volkswelvaart. Amst. bij J.C. van Kesteren.	117
Zeggelen, (W.J. van) Lach en Luim. Haarl. bij A.C. Kruseman.	283
Zetternam, (E.) Arnold de droomer. Amst. bij H.J. van Kesteren.	468
Zirckel, (O.) Schetsen enz. Gron. bij J.B. Wolters.	180
Zschokke, (H.) Oud en Nieuw. Schied. bij H.A.M. Roelants.	47
Zschokke, (H.) Novellen. Gron. bij H.R. Roelfsema.	236
Zulke kindertjes heeft de Heer lief. Amst. bij G.W. Tielkemeijer.	516







{==1==} {>>pagina-aanduiding<<}

Mengelwerk.

Fragment eener reize door Zuid-Amerika.

(Vervolg van bl. 662 in den Jaargang van 1851.)

Opper-Peru.

Er zijn tegenstellingen, waaraan men in Zuid-Amerika zich moet gewennen. Ik had Peru in regeringloosheid verlaten en vond het in burgerkrijg weder. ‘Hoe zal ik mijne reis nu voortzetten?’ vroeg ik aan eenen vriend. En zijn antwoord was een uitvoerig verslag van het gebeurde.
Bij mijn vertrek vingen de Presidents-verkiezingen in Peru aan. De Generaal gamarra, wiens voorzitterschap eindigde, wilde herkozen worden. Hij had een gedeelte des legers en eenige leden der Conventie op zijne hand; die, gedachtig hoe dikwerf zij bajonetten in de raadzaal hadden gezien, beducht waren voor eene herhaling van hetzelfde tooneel, zoo zeer ten hunnen nadeele, als ten voordeele van gamarra. Hem te zeggen: ‘wij herkiezen u niet.’ kon hem in verzoeking brengen, om, naar de gewoonte der Peruaansche Staatslieden, het leger in de zaak te mengen. Aldus hadden de voornaamste leden der Conventie, gamarra van hunne medewerking verzekerd; doch bij 't opnemen der stemmen vond evenwel zijne verwachting zich te leur gesteld. De uitverkorene des volks was de Generaal orbegosa. Gamarra deed dadelijk een beroep op het leger dat hem omgaf; de Conventie werd ontbonden; de afgevaardigden en weêrspannigste leden van den Senaat traden in den kerker, en de Generaal bermudis, een vriend van gamarra, werd tot President der Republiek uitgeroepen.
De ontroering over deze gewelddaad van gamarra was bij mijne terugkomst te Puno nog levendig. De burgerkrijg volgde spoedig op de militaire omwenteling. Ga-
{==2==} {>>pagina-aanduiding<<}
marra was naar Serro de Pasco, de rijkste mijn van gansch Peru, getogen, om er zich, des noods met geweld, de vereischte metalen voor zijne onderneming te verschaffen. Slechts drie honderd man liet hij te Lima achter, in de meening dat zij voldoende waren om de zachtmoedige bevolking in ontzag te houden; maar hij had zich bedrogen. Lima bevat vijftig duizend inwoners. Die ingezetenen, door orbegosa aangevuurd, waren, na een belagchelijk opwerpen van barricades, er in geslaagd, niet om de drie honderd man gevangen te nemen, maar om hen de stad te doen verlaten; hetgeen zij gaarne deden, om óók naar de mijn te kunnen gaan.
Na dit schitterend wapenfeit had er eene algemeene illuminatie plaats, en werden drie dagen lang de klokken geluid. Men omhelsde elkander allerwege, en danste eene menigte lundous en mismis, om de groote en volkomene overwinning te vieren. Volkomen was zij inderdaad: want terwijl de troep van gamarra de stad verliet, was het orbegosa met weinig moeite gelukt de sterkte Callao in te nemen. Er was daar niet meer bezetting dan er noodig was om de poorten te sluiten. Dadelijk bij het uitbarsten der onlusten waren vijf of zes Generaals van verschillende partijen, elk met vijf of zes Adjudanten, met lossen teugel naar Callao gereden om er, in naam van dit of dat vaandel, bezit van te nemen. Orbegosa, in dien wedren de vlugste, was er 't eerst binnengekomen en had de poorten voor de neuzen zijner minder vlugge ambtgenooten digtgeslagen. Nu meester van Callao en Lima, poogde hij eene soort van wettige Regering, uit de te Lima gebleven Leden der Conventie, zamen te stellen, en soldaten te verzamelen; waartoe hij ruimschoots van de conscriptie gebruik maakte.
Aan den eenen kant ontgon dus gamarra de mijnen van Serro de Pasco, in afwachting van het geschikte uur om in het veld te verschijnen; en aan den anderen kant ontgon orbegosa de stad Lima en haren omtrek, in afwachting van het geschikte uur, om zich in het gezag te vestigen. Ziedaar bij mijne terugkomst de toestand van Peru, die geweldig afstak bij de kalmte, waarin ik

{==3==} {>>pagina-aanduiding<<}
die aangrenzende Republiek had gelaten. Mijn vriend, de Kolonel st. r....., was een warm aanhanger van gamarra, hij wachtte diens bevelen om zich bij hem te voegen of naar Aréquipa te rukken. De kustprovinciën hadden zich voor orbegosa en de Conventie; de binnenlandsche voor gamarra en de beweging verklaard.
Ik volhardde echter in mijn reisplan; de Kolonel gaf mij een vrijgeleide, dat mij tot Caballero verhief en door de wederzijdsche benden moest doen eerbiedigen, ten ware ik in de magt viel van zekeren Kolonel s...., een echte picaro en vijand van st. r....., die verrukt zou zijn mij den eenen of anderen trek te spelen, om dezen te grieven. Ik grifte dat in mijn geheugen en vertrok naar Cusco, mij den Hemel aanbevelende.
Eenmaal op weg, vergat ik de twisten, mij te Puno als staatsaangelegenheden voorgesteld. In Bolivia had ik smaak in de studie der Amerikaansche oudheden gekregen. Sedert had men mij Cusco genoemd, als 't rijkste van geheel Peru, in gedenkteekenen der Incaas. Daarom verlangde ik naar die merkwaardige en eerbiedwaardige stad.
Attuncolla, Lampa, Tinta, Pucuta, Urcos, en Piquillacta zijn de voornaamste buurten en dorpen, welke men op den togt van twintig dagen, tusschen Puno en Cusco ontmoet. Den 8sten Februarij kwam ik te Attuncolla, na steeds, in 't gezigt der Cordilleras, velden te zijn doorgetrokken door de winterregens overstroomd. Gedurende dit jaargetijde, van December tot April, regent het bijna dagelijks van vier ure des namiddags tot den morgen. Attuncolla is eene gemeente van 1200 inwoners, gelegen op een mijl afstands van de beroemde bouwvallen, die het vlak eens hoogen bergs, door het fraaije meer van Celustana bevochtigd, bedekken.
Talrijke chulpas en verschillende ronde en vierkante torens maken de ruïnen van Attuncolla, een der merkwaardigste groepen van Peruaansche oudheden uit. Deze berg, met grafsteden beladen, doet vermoeden, dat hieromtrent eene bloeijende stad heeft bestaan. Nergens echter vindt men eenig spoor van de plaats, die hare dooden in deze prachtige grafsteden ter ruste bragt. De over-
{==4==} {>>pagina-aanduiding<<}
levering gewaagt slechts van een magtig vorst, aan de oevers van het meer Celustana, die, uit overtuiging, de eerdienst en de opperheerschappij der Incaas aannam, en wiens hofplaats door het meer werd verslonden. Hoe bovennatuurlijk en onwaarschijnlijk dit verhaal ook zij, wordt men toch geneigd het voor waarheid aan te nemen. Want die stad van grafsteden, in het midden van eene woestijn, die bevolking van welke niemand de geschiedenis kent en wier naam men meer gist dan weet, is eene verborgenheid, die alle nasporingen van den oudheidkundige te leur stelt.
In den regentijd door Peru te reizen is eene zaak van belang. Dikwerf moet men te paard door een meer, dat het water tot aan de stijgbeugels of den zadel komt; en van Attuncolla tot Lampa moet men drie rivieren over. Als wij aan een oever kwamen, werden de muilezels ontladen, en met groot geschreeuw te water gedreven. Als de dieren, zoo goed en kwaad zij konden, den overkant hadden bereikt, volgden wij met de goederen op ellendige balzas. In de dorpen zag ik de bewoners feest vieren en herinnerde mij dat vasten-avond nabij was. De Indianen vieren den dag met overvloedig chicha en brandewijn te drinken. Zij slaan dan op trommels en blazen op rieten fluiten, doch zonder eenig muzijkaal verband. Doeken en stukken stof wapperen aan een stok boven alle hutten. Het hoofd des gezins gaat met fluit of tambourin huppelend rondom zijne woning, en zijne vrouw en kinderen volgen hem met een doek in de hand. Van tijd tot tijd draait elk zich in de rondte met een scherpen kreet, en deze wandeldans duurt drie dagen. Dit is het hoogste carnavals-genot der Indianen.
Lampa is eene kleine stad. Ik vond er tot mijne verbazing een gemakkelijk huis, dat men elders in de Peruaansche gebergten niet zoo aantreft. Dit huis behoorde eenen Engelschman, gewezen chirurgijn-majoor in het leger der onafhankelijken. Hij begroef zich daar te midden van de Indianen en Mestiezen; maar behaalt groote winsten door aan de mijnwerkers in den omtrek ijzeren lampen, kwikzilver en andere benoodigdheden te leve-
{==5==} {>>pagina-aanduiding<<}
ren; ook is hij zeer geacht en bemind. Ik was des te meer door zijne vriendelijke en gulle ontvangst bekoord, wijl ik Lampa bereikte na, voor het eerst, een slagregen en langdurig onweder te hebben doorgestaan; een ware orkaan der Andes, in al zijne kracht, en met al zijne sombere schoonheid.
Terwijl ik te Lampa was hield eene bende krijgsvolk van den Kolonel r..... de streek bezet, en leefde er als in een vijandelijk land. Paarden, muilezels, runderen, voeder, eetwaren, alles eigenden zij in den naam des Vaderlands zich toe. Van welk vaderland? Dit was moeijelijk te beslissen in een land tusschen drie Presidenten, eene Conventie, een Generaal-Congres en drie of vier legercorpsen verdeeld. Daags na mijne aankomst te Lampa was 't vasten-avond, en de Staats-gebeurtenissen schenen eene poos te zegevieren over de vermaken van 't feest. Reeds in den morgen waren van alom in 't arrondissement de nationale garden bijeen gekomen, en op de markt verzameld. Het oogmerk was hen dienst te doen nemen; aan de officieren bood men den rang van sergeant en het uitzigt aan op eene plundering van drie etmalen, als Aréquipa zou zijn vermeesterd. Zij, die het voorstel niet aannamen, werden afgedankt en naar huis gezonden, na van hun paard, en tuig, de poncho en kleedingstukken te zijn ontlast. Vervolgens ging men over om elken soldaat geworden nationale garde te kenmerken, door hem het haar glad af te scheren en zijne ooren te doorsteken. De laatste bewerking werd niet zonder klagten en pijnlijke gebaren verduurd.
Dit afgeloopen zijnde vertrok de bende van den Kolonel st. r..... uit Lampa met de aangewonnen manschappen; en de vermakelijkheden van het carnaval vingen met alle magt weder aan. In eene kleine stad kennen alle menschen elkander. Ook was hier de geheele bevolking van blanken en Mestiezen op 't kerkplein vergaderd, en zij voerden er hand aan hand een ronde-dans uit, op den klank van een half dozijn violen, harpen en tambourins. Kringen van vrouwen en meisjes omringden dezen of

{==6==} {>>pagina-aanduiding<<}
genen der ledige aanschouwers, en lieten hem niet weder los, dan na hem een glas brandewijn te hebben opgedrongen, en zijn hoofd met meel te hebben bestrooid. Des avonds danste men in verscheiden huizen lluntoos en yaravis, en daar men er overdadig bij dronk, en de dansen hoe langer zoo levendiger werden, dacht mij, dat de tegenwoordigheid van een vreemdeling hinderlijk kon worden, en liet ik deze brave lieden aan hunne meer dan dartele vreugde over.
Te Tinta trekt men over de rivier Vilcanota. Vandaar tot Guarypata, gaat de weg vervolgens langs haren oever. De landstreken zijn schilderachtig schoon, de groei is er welig, en de dorpen en woningen liggen digt bij elkander. Aan den regter-oever is mede een weg, waar langs een corps troepen naar den Kolonel st. r.... te Vilque trok. De soldaten hunnen pas naar den gang der officiers-paarden regelende, trokken snel maar toch geregeld voort. Deze gestadige beweging van krijgsbenden gaf aan den doortogt der Cordilleras eene aangename levendigheid.
De haciënda van Guarypata verdient opmerking; men toont er met zekeren trots een tuin op de oud-Fransche wijze, met regte beukenlanen, keisteentjes, en digte priëelen. Deze laatsten echter zijn slecht geplaatst in eene streek van Amerika waar de zon dikwerf maar ééns per week schijnt; doch de smaak voor het eenvoudige schoon is in Peru niet te huis, en men zou de bewoners der haciënda zeer ergeren door aanmerkingen op de stijve geschoren hagen van hunnen hof te maken. Urcos, dat een weinig verder ligt, is een klein dorp, waaraan zich eene overlevering uit den tijd der Incaas hecht. In het naburige meer zou namelijk, bij de komst der Spanjaarden de wonderdoende ketting van massief goud geworpen zijn, die het voornaamste plein van Cusco versierde. Meermalen heeft men beproefd om het meer van Urcos droog te maken; maar geen dier pogingen is gelukt.
Te Pacuta, eenige mijlen van Urcos, zag ik de levenswijze van een rijken land-edelman. Ik werd er door

{==7==} {>>pagina-aanduiding<<}
den ouden Spaanschen Hidalgo met alle wellevendheid onthaald. Hij had talrijke wèl afgerigte dienstboden; overvloed van water en zilveren schalen; een ledekant met verhemelte en rood damasten behangsel; zwaar gedreven zilverwerk, met zijne wapens versierd, en vele oude wijnen op flesschen. In één woord, er was die pracht van den echten stempel, welke men nog wel in sommige kasteelen in het hart van Auvergne en Périgord aantreft. De oude hidalgo zag de nieuwe orde van zaken met geen goed oog. Hij kon er zich maar niet aan gewennen om zijne zonen en muilezels aan het leger, en zijne piasters aan de generaals af te staan. ‘Che...p...esta patria!’ zeide hij tegen mij in grappigen toorn, ‘om het te onderhouden heeft het ons zuiverste bloed noodig, en om zijn groot, waggelend ligchaam te dekken, neemt het onze kapitalen en de opbrengsten onzer landerijen. Che...p...!’ Daar ik met belangstelling naar hem luisterde, hield hij niet op van den Amerikaanschen onafhankelijkheids-oorlog en zijne oorzaken te spreken. ‘Wij Amerikaansche Spanjaarden, zijn altijd naijveriger geweest op onze persoonlijke vrijheid, dan op onze Staatsvrijheid, aan welke wij niet gewoon waren en waarmede wij niets te doen hadden. In den tijd der onderkoningen leefde ieder naar zijn lust, de belastingen waren ligt en de ligtingen niet gestreng. De corregidores moesten zich vergenoegen met een schijn van gezag, op straffe van door alle caballeroos des lands en de chiolloos, die van hen afhingen, op den index te worden geplaatst. Als de Onderkoning een oidor zond om de Presidentschappen te onderzoeken en de misbruiken aan te teekenen, werd zulk een zendeling, bij zijne aankomst in de provincie, door een
gezantschap der invloedrijkste personen ontvangen en bood men hem eenige honderden oncen gouds aan, tot het bestrijden van de zoogenaamde onkosten zijner moeijelijke landreize. Als de oidor aan dat oor doof was, 't geen zelden gebeurde, schreeuwde men hem in het andere toe: dat hij zich met de zaken der provincie volstrekt niet had te bemoeijen; en hield hij zich aan de beide ooren doof, dan verdween hij door 't een

{==8==} {>>pagina-aanduiding<<}
of ander ongeval. Dit was zeker niet zoo als 't behoorde; maar het gaf ons eene wezenlijk persoonlijke vrijheid. Toen uwe Europesche vrijheid, dwars door de Pampaas van Buenos Ayros en over de Cordilleras van Peru, tot ons kwam, ontvingen wij haar als de godin eener vreemde eeredienst, die stroomen gouds in 't land moest brengen. Men nam haar met geestdrift aan, en allen dansten rondom haar beeld. Ieder schikte haar op naar zijn smaak: de adellijken maakten haar hidalgo; de priesters, heilige en heerscheresse; de Creolen overdekten haar met klatergoud en zilveren loveren. Daar onze havens voor den vreemden handel open waren, ontboden wij Fransche kleederen, Portugesche wijnen, Engelsche katoenen en Amerikaansche grondwetten. Wij dachten het toppunt van beschaving te hebben bereikt, omdat wij ons naar de mode kleedden, en verklaarden ons tot republikeinen, wijl we de Amerikaansche Constitutiën hadden afgeschreven. Gij ziet, wat wonderlijk soort van Gemeenebestgezinden wij zijn.’
Het is iets zeldzaams in Peru zulk eene wel onderhouden haciënda aan te treffen. Over het algemeen zijn het boerenwoningen, waarvan de verdeeling en 't verband der kamers en buitengebouwen allerellendigst zijn. Niet zelden gebeurt het, dat men aan een kostelijk maal gezeten, de hoenders of schapen onder of naast zich voelt.
De haciënda van Pacuta verlatende, kwam ik in een wèl bebouwd land; de dorpen werden ál menigvuldiger. Ik herkende de nabijheid van eene groote stad. De bouwvallen van Piquillacta bij het bevallige dorpje Andaguaylas, stemmen den reiziger voor de groote tafereelen, die hem te Cusco wachten. Eén lange muur met een wijde steenen poort sluit het dal af, en schijnt een gedeelte der werken tot verdediging van den weg naar Cusco te zijn geweest. De overlevering echter schrift een geheel anderen oorsprong toe aan dien muur, achter welken de nu woeste stad Piquillacta lag. De dochter namelijk van een cacique werd door vele jongelingen bemind; maar twee hunner door rijkdom en rang evenzeer uitblinkende,

{==9==} {>>pagina-aanduiding<<}
verduisterden hunne medeminnaars. De schoone moest tusschen die twee eene keuze doen, en zij stelde die van hen-zelven afhankelijk. Zij vergde geen tweestrijd, geen bedevaart, geen kruistogt, maar zeide eenvoudig: ‘Ik zal dien van u tot mijnen dienaar kiezen (de uitdrukking is in het Guichois bewaard gebleven), die, binnen acht dagen, het water van zulk eene rivier voorbij mijne deur leidt.’ - Piquillacta was op eene hoogte gelegen; het water stroomde in de laagte van het dal, en de zaak was dus moeijelijk genoeg. De twee caciquen riepen hunne nabestaanden en vrienden bijeen en vingen met den arbeid aan. De eene koos het punt te laag en 't water kwam niet; de andere was gelukkiger, en op den bepaalden dag vloeide een stroom, door een breed kanaal, voorbij de deur der dame. Dat was wel niet zeer ridderlijk; maar men kan geene zeer verfijnde hoffelijkheid wachten bij een volk; dat zijn onderhoud koopen moet door eene onafgebrokene worsteling tegen de natuur.
Van Piquillacta naar Cusco breidt zich eene nu breede dan weder smalle, doch alom sterk bevolkte vallei uit. Eindelijk komt men op eene plaats, waar de bergen elkander naderen en eene soort van kroon schijnen te vormen, die de zonnestad aan drie zijden omringt. Dáár doet men wél eene poos te toeven, om het gezigt op Cusco met zijne talrijke torens en groote blokken van huizen te genieten. Ik trad niet zonder ontroering uit de majestueuze eenzaamheid van Opper-Peru in deze aloude hofplaats der Incaas: de heilige stad van een overwinnend en godsdienstig volk, welks oorsprong onbekend, welks geschiedenis vergeten en welks tegenwoordige toestand beklagenswaardig is.
Omtrent de 12de eeuw, 400 jaren vóór zijne verovering door de Spanjaarden, was dit uitgestrekte land, later Peru genoemd, in kleine vorstendommen, op den voet van het leenstelsel, verdeeld. De Hoofden hadden sterkten vanwaar zij uitvallen deden om hunne naburen te plunderen. Twee stoute en magtige broeders ondernamen het, van de tweedragt, die de overige vorsten verdeelde, tot hun eigen voordeel partij te trekken. De

{==10==} {>>pagina-aanduiding<<}
overlevering heeft den naam van manco capac, een hunner, manco den rijken, bewaard. Manco capac, zoo verhaalt men, verzamelde zijne vasallen rondom zich, bestierde hunne eerste schreden tot beschaving, en gaf hun wetten. Eene andere legende maakt van manco capac een blank en gebaard man, die met zijne vrouw mama ocello te Cusco kwam, de bewoners des lands, nog verspreid en in wildheid levende, bijeentrok, en hun leerde woningen bouwen, wol weven, en den grond bewerken.
In streken met nog maagdelijke bosschen bedekt, leven de gezinnen afgezonderd; want zij hebben de hulp van anderen minder noodig, en de moeijelijkheid der gemeenschap is een hinderpaal tegen de toenadering; maar eene streek van weiden bevordert de vereeniging. Men kan er in één dag groote afstanden doorloopen, om zijn vijand te ontvlugten of te vervolgen; en vermits er geene bosschen den zwakken tegen de dwingelandij des sterken beschermen, is de bedreigde wel genoodzaakt zich met anderen, op zich-zelven even vreesachtig en zwak als hij, te verbinden. De Maatschappij begint zoodra de vereeniging der huisgezinnen aanvangt. Het is dus niet waarschijnlijk dat manco capac de Peruanen nog in den wilden staat hebbe aangetroffen; ook waren zijne eerste opvolgers genoodzaakt om magtige Hoofden, belijders van eene andere eerdienst, in hunne burgten of sterkten aan te tasten en te overwinnen. Sterkten en tempels zijn, buiten twijfel, kenmerken van zekeren graad van beschaving.
Eene derde overlevering doet manco capac van het meer Titicaca komen. Doch zoo hij tot den Aymaraanschen stam had behoord, hoe zou hij dan voor het Guichoische volk gepredikt en dat bekeerd hebben? Hoe ook zou hij, vreemdeling in den lande, de magt hebben gehad om een onafhankelijk rijk, op tachtig mijlen afstands van Aymara, te midden van andere opperhoofden, te stichten? Vanwaar zou hij-zelf die beschaving, welke hij den Guichoisen aanbragt, hebben ontleend?
Eene derde overlevering - en deze vindt men uitvoerig vermeld in het werk van den Generaal miler,

{==11==} {>>pagina-aanduiding<<}
een Engelsch officier, in Peruaansche dienst, - zegt, dat op het verwijderde tijdperk waarvan wij spreken, een schipbreuk op de Peruaansche kust er een blank man aan wal wierp: dat de Indianen hem vroegen: ‘van welken stam hij was?’ en dat hij zeide: ‘een Engelschman te zijn;’ waarvan de Indianen, bij verbastering, het woord Incaman maakten. Alzoo zou de Peruaansche beschaving van Europeschen oorsprong wezen. Doch het voorregt door manco capac aan de Keizerlijke familie, bij uitzondering voorbehouden, om doorboorde, en tot op de schouders hangende ooren te dragen, wijst veeleer een Amerikaansche bron aan; daar men dit gebruik nog heden ten dage vindt bij de wilde Botoceïdoos, in Brazilië.
Manco capac predikte de leerstelling van één Hoogste Wezen, Schepper van alle dingen, den grooten pacha camac (van pacha, het heelal, en van camac, 't tegenwoordig deelwoord van het werkwoord cama, bezielen). Hij noemde het menschelijk ligchaam allpacamasca, dat is: bezielde aarde. De zon beschouwde hij als het schoonste afbeeldsel der Godheid, en wijdde aan haar de uitwendige eerdienst der Godsvereering. Zijne onderdanen verwarden den Pachacamac, dien zij niet begrepen, met de zon, die zij zagen, en aanbaden dat hemelligchaam, met achterstelling van den God, dien het slechts moest vertegenwoordigen. Niets toont aan, dat de aanbidding der zon, door manco capac ingevoerd, niet de eerdienst was van den stam waartoe hij behoorde.
Zijne afstammelingen onderwierpen andere volkstammen aan zich, die zij afgodendienaars noemden, omdat zij eene ster, of de maan, of het water enz. vereerden. Ook de naam van zoon der zon, was een gevolg van de aanmatiging der vorsten van het land, die zich zonen van eene ster, een Heer, een boom, een tijger of der zee noemden. Bij gevolg is er geen grond om in manco capac de afstammeling te zien van een meer beschaafd volk; maar zijne wetten zijn bewaard gebleven en getuigen dat in hem een grooten wetgever verschenen is. De stichter van de Peruaansche Volks-maatschappij stelde

{==12==} {>>pagina-aanduiding<<}
eene Godsregering in, en verhief zich, als zoon der zon, tot haar kerkelijk en wereldlijk opperhoofd. Naijverig om zijn gezag over volgende eeuwen uit te strekken, verpligtte hij elken zijner opvolgers om zijne wetten en eeredienst uit te breiden door overtuiging of door geweld.
De eerste Inca stierf en liet zijnen kinderen slechts het vorstendom Cusco na, dat een omtrek had van naauwelijks zeven uren gaans; maar na elf geslachten had het rijk der Incaas reeds eene uitgestrektheid van dertien honderd uren.
Manco capac had gezien, dat het volk, door hem overheerd, buigzaam en volgzaam was, en begreep, dat zijn krachtige wil het immer ten regel moest strekken. Zijne wetten waren volstrekt, en omvingen alles. Zij maakten zich meester van den mensch van zijne geboorte af, en traden in de plaats van zijn aanleg, neiging en geaardheid. Al de landerijen behoorden den Inca, die ze op de volgende wijze verdeelde: een-derde voor de zonnedienst; een-derde voor den Inca en zijn geslacht, en een-derde voor het volk, zoo wel adellijken als minderen; doch de curacas of edelen werkten niet. De drie deelen werden te zamen door het volk bewerkt. Het derde voor de zon, het derde voor de Incaas, en het gedeelte voor den adel werden eerst en vooraf geheven, daarna verdeelden de caciquen het overschot der veldvruchten onder de arbeiders, naarmate van ieders behoeften, en het getal en den ouderdom der leden van elk gezin. Elk jaar geschiedde er, op bevel van den Inca, eene telling van de jongelingen en maagden boven de twintig jaar, en werden deze met elkander gehuwd. De ingezetenen van hetzelfde dorp moesten onderling huwen; niemand mogt elders eene vrouw zoeken, of naar elders verhuizen zonder vergunning van 't bestuur zijner plaats. De inrigting van het huishouden der nieuwgehuwden kwam ten laste der gemeente. Het volk was in tien- en honderd-tallen verdeeld, onder de leiding van wezenlijke meesterknechts, bestemd om den arbeid hunner onderhoorigen te besturen en te bespoedigen. De weduwen en wezen, en de gezinnen van afwezige krijgs-
{==13==} {>>pagina-aanduiding<<}
lieden ontvingen mede hnn deel in de vruchten van den arbeid der gemeente. Honderd dnizend Indianen werkten onafgebroken aan den bouw van openbare gestichten; en de gemeenten bearbeidden hun aandeel lands en zaaiden en maaiden voor hen. De grijsaards, gebrekkigen, vrouwen en kinderen werden allen ten
algemeenen voordeele werkzaam gehouden. Zij sponnen en weefden wollen en katoenen stoffen, en maakten houten schachten voor lanzen, en slingers, die tot wapenen dienden. Die verdeeling van den arbeid en de onmogelijkheid om iets voor zich-zelven te doen, vernietigden allen naijver, en hadden ook ten gevolge, dat er geen erfschap bestond; behalve onder de curacas (adellijken), onder welke van vader op zoon het regt overging om een aanzienlijker deel der gemeente-opbrengsten te genieten.
Het volk bleef dus immer op dezelfde hoogte staan, en de hoogere klassen, die de beschaving konden bevorderen, hadden geene denkbeelden van zedelijkheid noch grondbeginselen van regtvaardigheid, en gebrnikten den grooten hoop alleen tot hun voordeel. Toen het opperhoofd van dit kolossale mierennest door den overwinnenden pizarro vernietigd was, konden de deelen van dit Maatschappelijk geheel, niet langer werken, en allen bogen zich als verlamd voor de Spanjaarden, die nu, op hunne beurt (ten koste van millioenen menschenlevens), hun nieuwe wetten en een nieuwe eeredienst gaven. Aldus was het einde van deze vreemde Peruaansche beschaving, van welke Cusco nog heden de onmiskenbare en diepe indrukselen bewaart.
Cusco, of beter: Cosceo, beteekent in de Guichoische taal: navel. De stad was voor de Peruanen de navel, het middelpunt der wereld. Zij was de heilige stad, de Keizerlijke stad, de stad der tempels en der paleizen. De Spanjaarden stonden verbaasd over de grootheid en de sierlijkheid harer gebouwen; het bezit dier paleizen baarde er tweespalt, en gaf aanleiding tot hardnekkige worstelingen, aan welke pizarro geen einde wist te maken, dan met zich door karel V te doen verklaren tot den eenigen adelantado der door hun te ontdekken landen. Eenmaal mees-
{==14==} {>>pagina-aanduiding<<}
ter van Peru, verdeelde pizarro de gebouwen, gronden en inwoners onder de Spanjaarden. Op die wijze veranderden de Cuscosche paleizen van eigenaars. De eerste zorg der nieuwe heeren was het bepleisteren der verwonderlijke fraaije muren van gehouwen steen, het aanbrengen van groote vensters, gelijk aan die te Sevilla en te Cadix, het uitbouwen van ruime balkons over de straten, en het plaatsen van tweede verdiepingen op de gelijkvloersche Indische woningen, die geene verdiepingen hadden. Er waren geoefende werklieden in menigte, en zoo ras de Spanjaarden hen in de groote bouwkunst van het gewelf onderwezen hadden, waren zij ook bekwaam genoeg om paleizen in den smaak van die der Spaansche grandes op te trekken. De Markies del charcas vond het beneden zich het paleis der Incaas te bewonen, en deed zich een paleis bouwen naar Spaanschen trant, met zijn voorplein, en eene Moorsche rotonde, ruime verandah en springende waterfontein. De rijksten zijner medgezellen volgden dat voorbeeld
na, en Cusco verkreeg, binnen weinig jaren, een meer Spaansch dan Indisch aanzien. Thans, nu dat nagebootste Europesche metselwerk, door den invloed des tijds reeds verdwenen is, en de kalk, die de muren bedekte, door de regens der jaren is weggewasschen, komt het oude Cusco met zijne muren van gehouwen steen, en zijne zware en sterke bouworde weder te voorschijn.
De eerste Christenkerk te Cusco was die van Santo domingo, den grondlegger der Inquisitie, een waardig patroon van deze ijzeren geweldenaren. De muren van den zonnetempel werden de grondslagen van het nienwe gebouw, en het altaar staat op de plek, waar men vroeger de zon vereerde. Aan deze schikking is het behoud te danken van een vooruitspringend steenen halfrond, heerlijk van arbeid. Lager ligt terrasgewijze een tuin, thans de tuin van het klooster van Santo domingo. In den tijd der Incaas waren er de bloemen en vruchten, en het stof of zand der paden van goud; zoodat die tuin alleen den Spanjaarden een onnoemelijk rijken bnit verschafte. De muren van het klooster, die aan de kerk

{==15==} {>>pagina-aanduiding<<}
grenzen, zijn van aloud metselwerk, welks steenen zoo glad zijn, en onderling zoo kunstig zamengevoegd, dat het niet mogelijk is er de punt van een mes tusschen te steken. Dit is alles wat van den zonnetempel te Cusco, den vermaardsten van geheel Peru, overbleef.
Te Cusco aangekomen, ging ik dadelijk naar een rijken caballero, Don an..., aan wien ik was aanbevolen. Hij had de vriendelijkheid mij te zeggen: dat hij van mijne komst was verwittigd en mijne kamers mij reeds lang wachtten. Zoo was ik dan, na vier maanden reizens, gehuisvest in eene woning, wel niet comfortable, doch waar mij niets ontbrak dan een schoorsteen en kagchel. Ik moest dus niet weinig in mijne handen ademen en op en neder stappen. In weerwil der koude hragt ik toch gaarne uren lang op het balkon door, dat op het plein de St. francisco uitzag, en vermaakte mij met de beweging op de groente- en fruitmarkt, waar slijters van allerlei soort, hunne waren uitstalden. Ik zag daar troepen lamaas door de groepen van Indianen, bij hunne uitstallingen nedergehurkt, henen dringen, zonder iets te breken. Rekruten, por la patria, verder af in den wapenhandel onderwezen, die men hen met zweepslagen inprentte, voltooiden dit Peruaansch tooneel.
In de twee eerste dagen na mijne aankomst ontving ik vele bezoeken, welke ik mij haastte te beantwoorden. Mijn gastheer wilde mij hierbij wel tot geleider dienen, en sielde mij voor aan hen, die mij hunne huizen hadden aangehoden. Er was hoegenaamd niets aardigs aan deze voorstellingen. De dames waren in een overgroote wollen shawl gewikkeld om zich tegen de koude te beschermen, en de heeren hadden hunne zwarte rokken tot aan den hals toegeknoopt. ‘Blijf toch te huis.’ zeide men tegen mij. Ik liet mij dit geene twee malen zeggen, en bleef goed en wel op mijn stoel ingepakt als een baal verkreukelde koopwaar. De mannen waren zeer beleefd en overvloedig in dienstaanbiedingen. Meestal waren het deftige personen, 't zij door hunne jaren of door hunnen stand, en hunne gesprekken waren voor mij zeer belangrijk. De geschiedenis des lands, zijner eer-
{==16==} {>>pagina-aanduiding<<}
ste bewoners, en hunner zeden, waren hun volkomen bekend. Zij spraken er gaarne over, en verhaalden mij eene menigte bijzonderheden van het huiselijk leven der oude Peruanen, vooral van de familie der Incaas. De Amerikaansche partij, onder welke er weinig zijn die niet wat Indiaansch bloed in de aderen hebben, bewaart de aloude Peruaansche Dynastie in een zoo genegen en levendig aandenken, alsof er sedert de verovering maar twee of drie geslachten hadden geleefd. Vóór twintig jaren zou het eene grove beleediging zijn geweest, aan een Amerikaanschen Spanjaard verwantschap met den Peruaanschen stam toe te schrijven. Hij zou die door een tweegevecht of een moord hebben gewroken. Thans erkennen de Spaansche bewoners van Cusco de zaak onbewimpeld, en sommigen zelfs met zekeren trots. Het ligt in de menschelijke natuur zich aan eenige oude en eervolle herinneringen te willen hechten, en die terugwerking, ten voordeele van het
verledene, is een gevolg van den laatsten oorlog tegen de zonen der onderdrukkers. Geve God, dat dit prijzenswaardige gevoel wortel schiete, en der arme Indiaansche bevolking eenige verbetering van lot bereide!
De Peruanen stellen veel belang in de Europesche gebeurtenissen. Onze bloedelooze Staatsomwentelingen wekken hunne verbazing op. ‘Beschouw’ - zeide men tegen mij - ‘onzen burgerkrijg voor de onafhankelijkheid; hij was wreed: na den slag werden de krijgsgevangenen op eene rij geplaatst, in massa door één enkelen priester gezegend, en vervolgens door 't opgezeten paardenvolk neêrgesabeld, wijl het kruid te schaarsch was. De Spanjaarden zijn dat krijg voeren op leven en dood begonnen; maar werden spoedig genoopt er van af te zien, daar wij telkens middel hadden om de ledige vakken in onze bataljons weder aan te vullen; terwijl zij hunne beste officieren, vaak zonen van de eerste geslachten, verloren, zonder die te kunnen vervangen. Zoo hebben wij ook tegen de Spanjaarden eenen wrok behouden, die bij elke revolutionnaire beweging zich met nieuwe kracht openbaart.

{==17==} {>>pagina-aanduiding<<}

Hoe vindt gij ons Amerika?’ - vroeg mij een bejaard man, die, ofschoon hij buiten 's lands nooit had gereisd, zeer veel wist, en een belangrijk ambt te Cusco bekleedde. ‘Het moet de aandacht van uw groot Europa weinig bezig houden. Wat gaan 't onze oorlogen aan, om 't unitair en 't federatief Regeringstelsel; onze Iegertjes van drie duizend man, die het lot beslissen van landstreken zoo groot als Frankrijk of Oostenrijk! Wij zullen door Europa vergeten blijven, tot wij zoo groot zijn geworden als Noord-Amerika.’ - ‘En dan’ - antwoordde ik hem - ‘zult gij alle uwe oorspronkelijkheid verloren hebben. Dan zal geen Indiaan zijne kudde lamaas meer volgen, terwijl hij zijnen wolklos afspint. Er zullen dan op de groote wegen geene draagstoelen meer zijn, noch tropaas van muilezels, met hunne geleiders in oud-Spaansch gewaad, met Moorschen zadel en zilveren stijgbeugels. Het klooster van st. dominicus zal een hospitaal, eene kaserne of eene fabriek zijn. Uwe vrouwen zullen de basquina, de mantille, en de bloemen in het haar afleggen voor onze flodderende kleedjes en onze lelijke hoeden, die het geheele hoofd verbergen.’ - ‘Och, kom!’ - sprak hij - ‘wij zullen rijk en gelukkig wezen; dat is meer waard!’ - Zoo denken en spreken doorgaans die mannen, welke het best in staat zijn, om over den toestand van Peru te oordeelen.
De bewoners van Cusco gelijken naar al de stedelingen der bergen; hunne bewegingen zijn deftig; hun bevattings-vermogen is eenigzins traag, maar hun oordeel gezond, en hun geest slim; zij zijn helderziende en wakker vooral omtrent hunne belangen. De Cuscosche gezinnen bezoeken elkander zelden, en als zij het doen is 't met vele pligtplegingen en plegtigheid. Dan dragen de vrouwen de basquina en de Spaansche mantille. Des avonds kleeden zij zich in merinos, fluweel of zijde, naar den laatsten Parijschen smaak; dat wil zeggen van een jaar te voren. Groote bals kent men te Cusco niet; alle vereenigingen hebben slechts onder bloedverwanten en vrienden plaats. Een harp, twee guitaren en eenige krassende violen vormen het orkest, dat gedurende het

{==18==} {>>pagina-aanduiding<<}
middagmaal speelt en des avonds den dans vergezelt. De maaltijden zijn overvloedig, doch bijna al de schotels als lepelspijs toebereid. Daar er hier bijna geen hout is, wordt er gekookt op heîzoden of drooge schapen- en lamaas-mest, met een weinig houtskool. De laatste wordt met muildieren, tien of vijftien mijlen ver aangevoerd. Om de spijs tegen de onaangename gas van deze brandstof te beveiligen, kan men niets op het vuur zetten dan in wèl gesloten potten. Vaarwel dus roastbeef, côteletten, en alle soort van gebraad! De spijzen zwemmen in sauzen van boter, vet of melk, gekruid met nagelen en kaneel, doch vooral met piment, aan welke men niet spoedig gewoon wordt. De wijn is er van twee soorten: de eene is sterk en koppig, als die van de Rhône, de andere is zoet en zweemt naar de Spaansche, of nog meer naar de gewone Napelsche lacryma-Christi. Hij groeit te Moquégna en in andere kustvalleijen en wordt vandaar in zakken van bokkenleder aangebragt. Het stooken van den brandewijn is de voornaamste tak van nijverheid in deze dalen; hij wordt in aarden vaten vervoerd, die van binnen gevernisd zijn, omdat hij door de zakken heenzijpelt. Te Cusco en in de steden en dorpen van de bergketen geldt hij 2 à 4 realen (5 à 10 st.) de flesch, naar gelang van den voorraad in de stokerijen en de moeijelijkheid van het transport. Men drinkt veel brandewijn in deze gebergten. De Indianen doen het hartstogtelijk, de blanken met een zigtbaar genot.
De bijeenkomsten tot verjaar- of andere feesten zijn zelden talrijker dan twintig personen; daarbij heerscht, in den vooravond, eene groote deftigheid; de vrouwen blijven in hare châle de bayeta, de mannen in hunne mantels gewikkeld. Weldra verschijnt el punche, sambaion mousseux van brandewijn, wit van eijeren en suiker. Men biedt elkander wederkeerig een glas aan; doch het is hier niet als te Aréquipa, waar het voldeed de lippen aan het glas te brengen. Hier komt men er zoo gemakkelijk niet af; het glas moet ledig, en men laat u niet los tot er geen droppel meer in is. Daaruit volgt, dat de ernsthaftigheid ongevoelig verdwijnt; de châles en

{==19==} {>>pagina-aanduiding<<}
mantels worden afgeworpen en de dans begint. Weldra zingen de aanschouwers de stribillo ('t refrain of de melodie) van den dans, en vergezellen 't met handgeklap op de maat; allengs wordt de maat levendiger, de dans sneller, en welhaast de vrolijkheid algemeen en volkomen:
Even als de ingezetenen van La Paz en van andere steden der Cordilleras, houden die van Cusco niet van de kustbewoners; maar betoonen hun minachting, die hun echter door dezen met woeker vergolden wordt. De bergbewoners zeggen, dat de ingezetenen van Lima en Aréquipa ligtzinnig zijn, en hunne nationale gebruiken verloochenen, om vreemde aan te nemen, zonder ze nog te begrijpen of goed te kunnen nabootsen. De laatstgenoemden verwijten den bergbewoners, dat zij ruw en ongezellig zijn, en aan hunne gemeene gewoonten verslaafd, en het goede nieuwe van Europa, uit jaloezij en eigenliefde, verwerpen. Zij spotten vooral met hunne slepende manier van spreken, en gemeenzame zegwijzen, die in de kustplaatsen niet voor goed Spaansch kunnen doorgaan. De vrouwen bovenal zijn onbarmhartig jegens elkander. Aan de kust dreef men er den spot mede, dat ik zoo gelukkig zou wezen met de bergbewoonsters (las serranas) kennis te maken. Te Cusco daarentegen spotte men met de Aréquipasche en Limasche dames; met hare bevalligheden, die men niet kon ontkennen, en met hare buitengewone wélwillendheid; op welke laatste men een nadruk legde, zóó scherp en preutsch, dat het eener oude Engelsche puriteinsche jonkvrouw eer zou hebben gedaan. Ik beloofde mij-zelven 't genoegen binnen kort de dames te Lima eens te vragen: hoe zij over de schoonen van Cusco dachten?
De kerken te Cusco hebben niets merkwaardigs, behalve die der Jezuïten en de hoofdkerk, wier bouwörde goed en rijk is. Allen gelijken zij naar elkander, en hebben drie deuren, waarvan de middelste grooter is dan de twee anderen, en boven op twee vierkante klokkentorens. Het inwendige heeft den vorm van het Latijnsche kruis, aan welks opperëinde het hoog-altaar is geplaatst.

{==20==} {>>pagina-aanduiding<<}
Overal verguldsel en houten of steenen sieraden. De schilderijen schitteren alleen door hunne bontheid en verguldsels. Zij zijn meerendeels afkomstig uit de oude Koninklijke schilderschool, in welke de Regering der Hoofdstad een aantal jonge Indianen van meer of minderen aanleg onderhield. Het spreekt van zelf, dat van deze school niets is overgebleven dan de naam. De schilders te Cusco zijn niets anders dan Indiaansche kladders, die u voor eenige piasters de ware afbeeldsels verkoopen der tien Incaas van het manco capacsche Huis, naar het leven gemaald, en als echt gewaarborgd.
Eene kleine kapel, aan de Hoofdkerk cl triunfo (de triumf) verbonden, werd gebouwd ter eere van een wapenfeit, door de Spanjaarden-zelven voor zoo buitengewoon gehouden, dat zij het niet dan op eene bovennatuurlijke wijze wisten te verklaren. De Spanjaarden, namelijk, door manco capac, zoon van den Inca huascur, aan het hoofd van tweemaal honderd duizend man, in Cusco belegerd, van huis tot huis verjaagd en op deze plaats te zamen gedrongen, sloten zich in een groot paleis op, vanwaar zij de belegeraars, door een gestadig vuur uit hunne veldslangen en lontgeweren, verwijderd hielden. Velen hunner waren niettemin gesneuveld; zij zagen met schrik het oogenblik naderen, waarin zij geen buskruid meer zouden hebben, en meêdoogenloos zouden worden vermoord. Men wist, door verspieders, dat de Indianen zich tot een nieuwen aanval gereed maakten, en het paleis in brand wilden steken. Toen biechtten de Spanjaarden onderling, omarmden elkander, en vergaven elkander wederkeerig hunne zonden; wèl verzekerd van dienzelfden dag te zullen omkomen. Toen echter wierpen de ruiters zich in de naauwe straten der stad; de voetknechten volgden na, dekten hen van achter, en allen streden als leeuwen zóódanig, dat de Indianen weken en de belegerden ten slotte meester bleven van de plaats. Na het gevecht twijfelden de overwinnaars-zelven aan hun eigen moed, en verklaarden, dat 't zonder hoogeren bijstand met hen gedaan ware geweest. De Indianen, 't zij uit eigenliefde, 't zij uit vrees voor den Inca, geloof-
{==21==} {>>pagina-aanduiding<<}
den mede aan de tusschenkomst van hemelsche magten, en manco capac ontmoedigd door een gevecht, waarin twee honderd Spanjaarden, twee honderd duizend Indianen hadden verslagen,
erkende zuchtend, dat zijn vader, de zon, vertoornd was, en brak het beleg op, en zond zijne Indianen naar hunne haardsteden terug, en trok, met zijne getrouwste aaanhangelingen, in de gebergten van Vilcabamba. - De kapel staat, zeggen de vromen, op de plek waar de maagd het eerst verscheen, om de Indianen zand in de oogen te werpen.
De heilige week is te Cusco, wat zij in alle Roomsche landen is: opgevuld met sermoenen, omgangen, voetwassing, miserere, verlichte praalgraven in de met zwart behangen kerken enz. De omgang op maandag is belagchelijk genoeg. Men draagt dan, met veel vertoon, een overgroot kruis, genaamd van Christus de los temblores (van de aardbevingen), in 't welk de burgers van Cusco hun vertrouwen en hunne hoop stellen, dat zij voor aardbevingen, die zoo dikwijls de kustlanden verwoesten, er door bewaard zullen blijven. Zeven-en-twintig mannen dragen dat houten gevaarte met moeite; het volk streeft naar die eer, en zoo lang de omgang duurt, hoort en ziet men rondom de berrie, niets dan het luide geschreeuw; het slaan met vuisten, het schelden en stooten der geloovigen, half dronken door het genot van brandewijn en chicha. Als de stoet voor de Hoofdkerk is gekomen, klopt men hevig op de groote deur, deze wordt geopend en de dragers houden zich alsof zij willen binnengaan; doch het volk op het plein barst uit in klagten en jammertoonen: ‘Christus!’ schreeuwt het, ‘wilt gij ons verlaten? Och, blijf bij uwe kinderen! Judassen van priesters! schelmen! die de deur opent! Sluit haar, dat onze christus bij ons blijve!’ - Dan wordt de deur weder gesloten, onder vreugdegalmen en luiden dank aan de priesters, die het volk hunnen christus willen laten behouden. Maar de deur gaat nogmaals open; hetzelfde spektakel wordt herhaald en eerst als de ingang ten derden male is open gesteld, gaat het kruis voor goed naar binnen, en gilt het volk zijne wanhoop ten

{==22==} {>>pagina-aanduiding<<}
derden male uit, dat er de grond van beeft. De balkons der woningen in de straten, door welke de trein gaat, zijn vol vrouwen, die bloemen en rozenbladeren werpen op den ommegang de nuestro Senore de los temblores.
Te vergeefs meende ik aan de Staatsberoeringen te ontsnappen door naar Cusco te wijken; zij lieten er mij niet met rust. Op een goeden morgen was de vreedzame bevolking dezer stad in volle beweging. De Generaal gamarra, Groot-Maarschalk van Peru, ex-President der Republiek, en militair partij-hoofd, rukte binnen, vergezeld van Mevrouw de Generalin Dona panchita gamarra. De oud-Voorzitter scheen mij een afgeleefd man, maar de Dona was vol vuur en leven. Zij sprak van den opstand te Lima niet dan met zaâmgetrokken lippen, en beroemde zich, dat zij spoedig aan de Limaërs een bal zou geven, waaraan zij lang zouden denken. Ook had men haar te Lima, sedert den val van haren man, niet gespaard, en de loszinnige bijnamen hadden tijd genoeg gehad om hare ooren te bereiken, eer zij de plaats verliet, om naar het leger in de gebergten te trekken. De geheele stad maakte hare opwachting bij gamarra; het was een wezenlijk hof in zwarte rokken.
De Generaal verhaastte de ligting van manschappen en kreeg half gewillig, half tegen dank, van de Regering de voornaamste landëigenaars en de verdere inwoners van het Departement Cusco, eene somme gelds. De snelheid waarmede de Indianen soldaat worden, is verbazend. De vensters van mijne kamer zagen op de markt of baratillo uit. Daar kwamen elken morgen vroegtijdig de rekruten bijeen om den wapenhandel te leeren. Ik had ze in hunne Indiaansche kleeding zien aankomen, met een geweer, dat ze als een herdersschop onder den arm hielden, en zes weken daarna verstonden zij de dienst, laadden hunne geweren vlug, hielden pas, en verstonden de woorden van 't kommando. 't Is echter ook waar, dat de zweep drok werd gebruikt. De officieren der Peruaansche krijgsmagt dragen, in plaats van een sabel, een bullenpees van een eerbiedwekkend voorkomen, en wanneer een soldaat de handgrepen slecht uit-
{==23==} {>>pagina-aanduiding<<}
voert, doet de officier hem uit het gelid treden, en dient hem eene ernstige berisping op de schouderen toe; daarna herneemt de man zijne plaats, en de les gaat voort.
Eenige dagen na de aankomst van gamarra te Cusco verwonderde ik mij zeer bij mijn ontwaken. Al de klokken luidden. - ‘Leve gamarra! Aréquipa is ingenomen!’ - Hoe? Aréquipa? - Het was maar al te waar. Het leger uit Vilque had zich voor Aréquipa vertoond. De Generaal niëto, die, sedert de vijandige afkondiging van grmarra, zich van het bevel te Aréquipa had meester gemaakt, verzamelde de weerbare mannen, die hij bijeen kon brengen, maar de bergpassen waren voor hem gesloten; hij had slechts kustbewoners, minder gehard en minder vast besloten dan de serranoos. De jongelingen der stad vormden eene keurbende, 't heilige bataljon geheeten, en men trok moedig uit Aréquipa, den Kolonel st. r.... te gemoet. Eerst had er eene schermutseling plaats, en een paar dagen later een degelijk gevecht, ten gevolge waarvan de benden des Kolonels de stad veroverden. Van dien dapperen aanvoerder vernam men niets; hij werd dood geacht; doch zijn lijk was op het slagveld niet te vinden. Gamarra wijdde, in eene zegevierende dagorder, tranen van hulde aan de gedachtenis van den jeugdigen held. Doch te vroeg. Kolonel st. r.... kwam weder te regt. Hij had in den strijd waarschijnlijk aan de overwinning getwijfeld, en het voorzigtig geoordeeld, een afstand van eenige mijlen tusschen zich en het gevaar te plaatsen. Een adjudant spoorde hem op en verkondigde hem, dat hij in weerwil van dien grooten afstand had overwonnen.
Ik was met Mevrouw gamarra in gesprek, toen de galop van een paard werd gehoord. Zij sprong op, vloog naar de deur, en een koerier trad binnen. ‘Welk nieuws? sanchez! - ‘Wij zijn Gamarristen,’ - antwoordde hij - ‘en Aréquipa is 't ook.’ - Een kreet ontsnapte haar als die eens tijgers, en zij viel den officier om den hals. Zijne berigten werden geopend, ingezien, en overluid gelezen. De ex-presidente verhaalde aan de dames, die haar kwamen begroeten, dat de lansiers

{==24==} {>>pagina-aanduiding<<}
van Kolonel st. r.... aan den weêrstand die hunne lansen op de borst der leden van het heilige bataljon ontmoetten, bemerkt hadden, dat zij verborgen kurassen droegen en toen de lansen op hun buik en hals hadden gerigt. Mevr. gamarra en de Cuscosche dames schaterden regt hartelijk over die handigheid van de lansiers.
Deze vrouw had eene ziel voor twee Generaals; maar de hemel beware elk voor zulk eene gade! Donna panchita was toen 30 à 35 jaren oud, had oogen als vuurvlammen, en een zeer mannelijk voorkomen, en de gewoonten van het legerkamp. Eens ontmoette zij in de spreekkamer van haren gemaal een zijner adjudanten, die wat losjes over haar gesproken had. Zij rukte hem zijne karwarts uit de hand, en sloeg er hem duchtig meê om de ooren. ‘Gij hebt van mij gezegd, dat....’ Dit was de eenige toelichting, die hij kreeg. Een Peruaan, die 't mij verhaalde, voegde er bij: ‘als zij 't mij had gedaan, zou ik haar op de plaats hebben doodgestoken;’ maar de afgestrafte gedroeg zich galanter: hij kuste de hand der dame, en ging heen.
Toen gamarra Cusco had verlaten, hernam alles zijn gewonen gang, en ik kon mijne oudheidkundige wandelingen weder hervatten. De stad wordt beheerscht door de oude citadel der Incaas, gemeenlijk Rodadero (glijdplaats) genaamd. Deze forteres is haren naam verschuldigd aan een langen, schuin liggenden, in het midden eenigzins hollen steen, op welken de kinderen zich met glijden vermaken. Men verzekert, zeer deftig, dat dit eene geliefkoosde uitspanning der Incaas is geweest; maar die kinderachtigheid komt geenszins overeen met de Koninklijke houding der afstammelingen van manco capac. De Rodadero is zóó steil, dat een steen, vandaar, met een slinger geworpen, te midden van het groote stadsplein zou nedervallen. Men komt er door eene lange voorstad, wier straten inderdaad trappen zijn. Den top bereikt hebbende, wordt men heerlijk voor de moeite van het opklimmen beloond; want men bevindt zich tegenover een der merkwaardigste gedenkteekenen van de magt des alouden Indischen stams. De Rodadero bestaat

{==25==} {>>pagina-aanduiding<<}
uit drie ringmuren, de scherpe inwaartsche hoeken van een groot mamelon, dat de stad beheerscht. Deze muren bestaan uit zeer groote gehouwen steenen, even digt als die der tempels en paleizen ineengevoegd. En het merkwaardigste is, dat die steenen niet regelmatig zijn gehouwen, maar de wonderlijkste vormen hebben, sommigen zelfs als van veelpuntige sterren, terwijl weêr andere volmaakt in al hunne hoeken passen. Dat is blijkbaar gedaan om de meerdere sterkte; want het zou veel gemakkelijker zijn geweest de steenen vierkant te houwen. De bouwtrant herinnert aan de Cyclopische orde van het tweede tijdvak.
Als men van deze sterkte; wier omwallingen zes duizend man kunnen bevatten, den blik op Cusco vestigt, dat, ofschoon 't twee derden van zijne eerste grootte verloren heeft, nog vijf-en-veertig duizend inwoners telt, en dan bedenkt hoe het gebied der Incaas zich uitstrekte ten noorden tot en met het Koningrijk Quito, en ten zuiden tot aan de uitersten van Chili, dan vraagt men: hoe 't mogelijk zij, dat honderd-en-zestig krijgslieden, 't opperhoofd francesco pizarro medegerekend, die groote stad en dat uitgestrekte land hebben kunnen veroveren? - De Spaansche Kronijken zeggen: God heeft die acht millioen ongeloovigen willen bekeeren; en waarlijk (als zij bekeerd en niet uitgemoord waren) zou dat de beste verklaring zijn van de blindheid en lafheid der laatste Incaas, vroeger zoo standvastig, en wijs, en bekwaam.
Twee heuvels, hooger dan de Rodadero, moeten der stad hebben benadeeld. Een bewijs, dat zij, ook ten tijde der verovering, geen geheel uitmaakten met de verdedigingswerken, is hierin, dat juan pizarro, om een opstand van de Indianen, in de Rodadero geweken, gedood werd met een steen, van den top van een dezer heuvels met een slinger geworpen. Hoe hebben de werklieden die gehouwen steenklompen eene mijl ver, uit de mijn naar de Rodadero kunnen vervoeren? Met welke werktuigen hebben zij die blokken van vierkante Nederlandsche ellen, het eene op het andere kunnen plaatsen? De overlevering weet niets daarvan, en kent noch de hef-
{==26==} {>>pagina-aanduiding<<}
boomen, noch de andere werktuigen, die er toe gebruikt zijn. Alleen verhaalt men, dat de steenen op houten rollen werden geheven, en dat tien duizend arbeiders, gespannen aan katoenen touwen van verschillende lengten, door hunne vereenigde krachten, deze blokken gemakkelijk voorttrokken.
Van de meeste gebouwen te Cusco zijn de steenen op dezelfde, reeds beschreven wijze ineengevoegd. De straat der Triumf (calle del Triunfo) heeft aan de eene zijde een muur van het paleis der Accliaas of zonnemaagden. Elke steen is, als de geslepen diamanten, uitwaarts gepunt, en de merkwaardigste heeft veertien zonnestralen, in wier tusschenhoeken de aansluitende steenen zoo volkomen passen, dat het niet mogelijk is een mes in de voegen te steken.
De Accliaas waren bestemd om het heilige vuur te onderhouden. Zij deden geloften van kuischheid. Haar paleis of klooster was heilig, en de oningewijde, die beproefde er binnen te komen, verbeurde het leven. Alleen de Inca en de zijnen, als zonen der zon, hadden er toegang. Toen de Spanjaarden in Cusco kwamen, gaven zij zich aan alle losbandigheid over. De Kronijk zegt van de zonnemaagden: ‘Er zijn huizen voor vrouwen, gesloten als de kloosters, welke zij nimmer mogen verlaten. Die hare geloften van kuischheid verbreken, worden met den dood gestraft. Sommige Spanjaarden echter verzekeren, dat zij volstrekt niet kuisch waren; doch het is zeker, voegt de Kronijk er bij, dat de oorlog de zeden bederft. Deze aanmerking van den auteur is gegrond: De Spanjaarden namen Cusco, in 1536, in bezit, en sedert acht jaren verkeerde Peru in volstrekte regeringloosheid; het is dus wel te denken, dat er gedurende de gevangenschap van den Inca, talrijke veranderingen in de zeden waren ingeslopen. - De Incaas mogten maar ééne wettige gemalin hebben, en deze moest van Koninklijken bloede zijn; doch het getal hunner bijwijven was onbepaald, en de voornaamste geslachten dongen naar de eer hunne dochters in den harem van hunnen meester te zien. Deze vrouwen werden even als de Oostersche

{==27==} {>>pagina-aanduiding<<}
bewaakt, en niemand mogt, op straffe des doods, in hare woning treden.
Ik heb mij verlustigd met te Cusco eene Spaansche vertaling der Incaas van marmontel te doorbladeren. Niets is grappiger dan op de naakte plaats-zelve de beschrijving te lezen van de palm- en oranjeboomen, die de tuinen der zonnestad beschaduwen. Op een fraaijen dag laat de schrijver den Inca, met alonzo langs de lagchende oevers van het meer Titicaca wandelen, en bij het vallen van den avond in Cusco terugkeeren. Hij laat hen alzoo honderd zestig mijlen in eenige uren tijds afleggen. Ook de Peruaansche brieven van Mw. de graffigny kreeg ik er in handen. - ‘Aza! Dierbare aza!’ - zegt de jonge maagd - ‘Uwe zelia heeft hare quipos bewaard.’ Als ware de quipo een schrijfkoffertje. De Peruanen kenden geen Alphabeth, en rekenden ook niet als wij. Tot het laatste gebruikten zij de quipo, een koord, waarin men, naar het tientallig stelsel, knoopen maakte, die de waarde van getallen voorstelden. Om, b.v., 1534 te onthouden, legde men aan een bepaald einde van het koord, één knoop, die duizend aanduidde; dan een dubbele knoop om dit getal af te sluiten; daarna vijf knoopen voor de vijf honderden, en weder een dubbelen knoop tot sluiting, vervolgens drie knoopen voor de tientallen, met nog een dubbelen knoop, en eindelijk vier knoopen voor de eenheden. Elke cacique had quipos van verschillende kleuren. De witten waren voor de weduwen, de rooden voor de weerbare mannen van zijn distrikt, de zwarten voor de misdadigers, en zoo vervolgens, voor elk soort van menschen of zaken eene bijzondere kleur. De herders van het gebergte bij Cusco
bedienen zich nog heden van dit rekenmiddel om hunne kudden te tellen en de veranderingen die er in voorvallen te onthouden. Op eene berghoeve, waar ik mij bevond toen de herders hunne driemaandelijksche verantwoording kwamen doen, heb ik die quipos in de hand gehad en mij het stelsel doen verklaren.
De kennis der kleuren voor de verschillende onderwerpen was eene wetenschap der caciquen en curacas

{==28==} {>>pagina-aanduiding<<}
(edelen); het volk wist er niet meer van dan noodig was voor de behoefte van het gewone leven.
Hiëroglyphen heb ik op de gedenkteekenen niet gevonden. Men mag dus aannemen, dat de Peruanen de beeldhouwkunst enkel wisten te gebruiken tot het maken van beelden en bas-reliefs van menschen en dieren; maar ook dezen vindt men zelden. Een inwoner van Cusco bezit een gebakken steen, van acht duim hoog, op welken een slapende Indiaan, in vriendelijke droomen is afgebeeld. Het hoofd is fraai en vol uitdrukking; het lijf is lomp van teekening, en de handen en voeten zijn lelijk. - Het ontbreken van hiëroglyphen schijnt aan te duiden, dat de oude Peruanen, vóór de verovering, geene betrekkingen met Mexico of Yucatan hebben gehad, alwaar het hiëroglyphen-schrift in gebruik was.
Het onderwijs der jeugd te Cusco is aan geestelijken van verschillende orden vertrouwd. Het is een klassiek onderwijs, meer in de kerkleer dan in de wijsbegeerte. De oude geschiedenis kennen zij zoo als men die kent in de seminariën, en zij springen vandaar, over de middeleeuwen en latere tijdperken heen, op dat van napoleon en den Spaanschen oorlog, dat voor hen 't begin is van de moderne geschiedenis. - Even als te Aréquipa sluiten er dikwerf edele geslachten hunne dochters in het klooster, om de erfgoederen hunner oudste zonen niet te doen verminderen.
Terwijl ik mijne dagen sleet met bezoeken bij bekenden, en wandelingen door de oude stad, liep de regentijd ten einde, en begonnen de wegen weder bruikbaar te worden. Ik kon dus mijne reize naar Lima, de stad der koningen aanvaarden, en vaarwel zeggen aan de stad der zon. Bij mijn vertrek deden verschillende ingezetenen mij uitgeleide, en vergezelden mij tot een half uur buiten de stad. Daar gaven zij mij la despedida, een ontbijt, terwijl een zestal harp- en guitarspelers, onder een accompagnement van vuistslagen op de kasten der speeltuigen eenige yaravis en tristes van het land uitvoerden. Zoo lang dit spel duurde bleven wij kouten en lagchen; maar bij de laatste toonen der harpen hield

{==29==} {>>pagina-aanduiding<<}
onze vrolijkheid op. Toen rees het hoofd der familie, in wier schoot ik zoo gastvrij was opgenomen, overeinde en drukte mij met warmte de hand; zijne gade omhelsde mij in tranen; de overigen volgden hun voorbeeld, en allen wenschten mij eene voorspoedige reize. Eenige oogenblikken na dit aandoenlijk afscheid reed ik stapvoets het gebergte te gemoet, dat mij van Neder-Peru scheidde.

Naar 't Fransch van e. de lavandais.





De infante.

I.

- Halt! - riep Don sancho d'avila, zijn paard ophoudende - Kapitein rodriguez weet gij waar we zijn?
- Aan de grenzen, eenige mijlen van Badajoz; zoo we den herder kunnen gelooven, die uwe Genade misschien wat minder had moeten vertrouwen. Als hij de waarheid heeft gezegd, zijn we op den regten weg, en morgen vroeg in Spanje.
- Wij zullen den nacht dus nog op Portugeschen grond moeten doorbrengen. Bij san jago, nooit waag ik mij weder, zonder gids, in een vijandelijk land. Rigt uwe bende langs den boschkant, zet de schildwachten uit, Kapitein! 't Is helsch donker.
't Was inderdaad een donkere nacht, en het landschap was woest. Aan de eene zijde van den weg breidde zich een esschenbosch uit, aan den anderen kant stuwde de Guadiana hare onstuimige golven tusschen de rotsen voort. De diepe stilte werd alleen gestoord door het bruischen van den vloed en het geruisch der bladeren. De krijgslieden vorderden langzaam op den maar half gebaanden weg, terwijl zij geene twee schreden vooruit konden zien, en maakten, op 't bevel van den Kapitein, halt. Zij waren omtrent twintig man sterk, allen te paard, met hunne lansen in den arm en pistolen in de holsters.
Dit krijgsgeleide omringde twee vrouwen, op sterke genetten gezeten, die zij met bekwaamheid en moed be-
{==30==} {>>pagina-aanduiding<<}
stuurden. Groote kapers bedekten hare geheele gestalte en lieten niets bloot dan de handen met geborduurde handschoenen, en de punten der lederen laarsjes. De aangezigten waren in wijde kappen verholen; doch in weerwil van die sombere kleeding, waren de bevalligheid en fierheid van beider bewegingen onmiskenbare teekenen van jeugd en schoonheid.
Don sancho was afgestegen.
- Mevrouw! - sprak hij, zich met ontblooten hoofde tot de eene der dames wendende - Wij moeten hier den nacht doorbrengen. De onvermijdelijke noodzakelijkheid moge 't bij u verontschuldigen onder den blooten hemel te moeten vernachten.
De dame sprong vlug van haar ros, zonder de haar, door den Edelen geleider, aangeboden hand aan te raken, en antwoordde op fieren, doch treurigen toon:
- Waartoe verontschuldigingen, Don sancho! Zij zijn overbodig. Gij kunt mij naar uw goedvinden behandelen; ik ben uwe gevangene.
- o, Mevrouw! - riep hij uit - had ik het ongeluk u dat te doen gevoelen? In elk geval is het de schuld der droevige omstandigheden, waarin wij ons bevinden; maar in alles wat niet uwe bewaring en veiligheid betreft, is 't bevelen niet aan mij, maar aan u.
- Dat heb ik nog niet kunnen bespeuren. - sprak zij zacht, zich tot hare gezellin keerende. - Isabella! men dient zich aan het regt des sterksten te onderwerpen. Laat ons trachten te slapen zoo goed het kan!
Zij zwegen neêrslagtig stil, terwijl eene soort van tent voor beiden werd opgezet. De krijgslieden hadden een vuur van takken aangestoken, welks vlammen deze stille groep, en den taankleurigen Don sancho verlichtten.
Beide de vrouwen hadden de kappen van heur gelaat teruggeworpen, en de vochtige nachtwind ontkrulde hare lokken. De eene was bruin maar schoon; het hooge voorhoofd en de met lange wenkbraauwen overschaduwde oogen hadden eene onbeschrijfelijke uitdrukking van kalmte en waardigheid. Zij scheen naauwelijks twintig jaren te tellen, en toch was deze jeugdige bloem reeds

{==31==} {>>pagina-aanduiding<<}
verbleekt. De andere was blond en bevallig; maar miste den glans van zielegrootheid, die hare gezellin verheerlijkte.
- Ach, - zuchtte zij, 't vermoeide hoofd opheffende - welk een langen weg! Wanneer zullen wij aankomen?
- Helaas! waarheen voert men ons? - was 't antwoord - Dat God ons helpe!... Don sancho! - ging zij voort, zich met hoogheid en toch eenigzins verzoekende, naar den ouden Ridder wendende - Ik beken, dat ik zeer ongerust ben. Een enkel woord kan dat eindigen. Ik begrijp niet waartoe die geheimzinnigheid dient. Zeg mij slechts welk klooster mijne gevangenis zijn zal.
- Mevrouw! - antwoordde hij glimlagchende - Gij zult het klooster der Benediktijnen bewonen.
- En in welk land. Is het eene Spaansche stad?
- Te Badajoz.
- Te Badajoz! - riep zij met drift uit - te Badajoz! Daar is het Spaansche Hof sedert het begin van den oorlog. Gij voert mij dus naar filips II, mij Donna luisa van Portugal! Ach, het ware mij beter geweest onder de muren van Beja te zijn begraven geworden! Gij hadt mij liever moeten dooden, Don sancho! Bij den hemel! ik zou liever mijn beul dan mijn cipier gevonden hebben.
- Mevrouw! Ik gehoorzaam de bevelen van mijnen en uwen meester. - antwoordde de oude krijgsman fier.
Donna luisa hief hare oogen en handen ten hemel.
- Mevrouw! - hernam Don sancho - 't is niet aan het Spaansche Hof, dat men de beleefdheid, aan uw ongeluk verschuldigd, zal vergeten, Ik heb de goede oogmerken des Konings en zijne toegenegenheid jegens u in de mij gezondene orders doorzien. Z.M. roept u slechts bij de Koningin.
- Om hem tot gijzelares te dienen. - sprak Donna luisa, met bitterheid - Geve de hemel, dat mijn vader spoedig met het zwaard mijn losgeld kome betalen!
Dit zeggende nam zij den arm van isabella en ging

{==32==} {>>pagina-aanduiding<<}
langzaam in de opgeslagene tent. Twee beerenhuiden waren er op den grond gespreid, eene soort van koffer, op welken eenig voedsel was geplaatst, diende tot tafel; terwijl een fakkel van harstig hout dit kluizenaarsmaal en soldatenbed met een somber en onzeker, licht bescheen. Donna luisa zat neder en borst eensklaps uit in tranen. Isabella zat zwijgend en verslagen aan hare knieën en omsloot de koude handen der Prinses met de hare.
- Ach! - snikte zij - wie zal ons verlossen? Het Spaansche Hof zal eene harde gevangenis wezen. Er zullen rondom Uwe Hoogheid zoo veel verraders als dienstdoende heeren en dames zijn. Mij zal en ook in het oog houden. Wij zullen leven in voortdurende onzekerheid en gestadige vrees. Als wij eens poogden te ontvlugten? Nog zijn wij in Portugal. Er is geen klooster, geene woning, geene hut waar men ons eene schuilplaats zal weigeren. Gij hebt maar te zeggen: ‘Ik ben Donna luisa, de dochter van Don antonio, de dochter des Konings, dien de Spanjaarden hebben onttroond!’ Alle Portugezen zullen rondom u, gelijk te Bèja, eene borstwering maken van hunne ligchamen.
- Helaas! gelijk te Bèja, waar zij zich lieten dooden zonder mij te kunnen redden! Ik ben het worstelen met de vreeselijke oorlogskansen voor mijne vrijheid en leven moede. Gods wil geschiede - isabella! ik ben 't verpligt aan mijn hoogen rang, niet voor mijne vijanden te buigen, en fierheid te toonen in het midden der tegenspoeden; en wat verschilt mij ook de plaats waar ik mij op de wereld bevinde! Al mijne hoop is in den hemel, en hij, dien ik beminde ligt in het graf! Laat ons bidden!
Zij knielden en baden in zuchten en tranen. Langzamerhand kwam de slaap op beider oogeleden, en zij vielen in die verdooving, welke noch waken noch slapen is. Zij schreiden niet meer, zij dachten niet meer, maar behielden toch eene verwarde voorstelling van hetgeen haar omringde; zij hoorden, als in den droom, de geluiden daar buiten, het gebinnik der paanlen, en

{==33==} {>>pagina-aanduiding<<}
het geroep der schildwachten, die, van uur tot uur, werden afgelost.
Eene door rampspoed beproefde liefde verbond deze edele meisjes aan elkander. De eene behoorde tot het Koninklijke Huis, de andere tot eene der eerste geslachten van Portugal. Donna luisa was de achter-kleindochter van emanuel den Grooten. Aanvankelijk tot klooslinge bestemd, sleet zij haren vroegsten leeftijd in het klooster van St. Clara, alwaar, vóór haren tijd, ook reeds andere Infanten, hoewel sieraden van haar geslacht en de hoop van Koninklijke verbindtenissen, in den bloei der jaren waren weggekwijnd. Ook zij zou afstand hebben gedaan van eene wereld, die zij naauwelijks bij geruchte kende. Reeds was de dag op welken zij non zou worden bepaald, toen haar vader, de Hertog van béja, haar tot zich nam. Koning Don sebastiaan regeerde nog. Hij was een jong en dapper Vorst, die uit de Koninklijke Huizen van geheel Europa eene gemalin had kunnen kiezen; maar hij beminde Donna luisa en wilde haar ten troon verheffen.
Dus was de nieuwelinge van St. Clara op het punt van den sluijer met de kroon te verwisselen; doch de graden van bloedverwantschap veroorzaakten zwarigheden tegen het huwelijk, en men moest den Paus om vergunning vragen. Staatslisten van het Spaansche Hof, dat gehoopt had de Infante, dochter van filips II, op den Portugeschen troon te zien, vertraagden de onderhandelingen. - Middelerwijl de Gezant van Don sebastiaan deze voortzette, ging Portugals Koning ten krijg naar Afrika. In den aanvang was deze oorlog voorspoedig en sebastiaan op het punt om zijn zegevierend leger terug te voeren. Reeds maakte men te Lissabon toebereidselen tot de plegtige ontvangst des vorsten en de viering zijns huwelijks, toen men de tijding van zijnen dood ontving. Hij was in den bloedigen veldslag in de vlakte van Alcaçar-Quivir, met de keur der adellijke jongelingschap gevallen. Alle voorname geslachten van Portugal namen den rouw aan, over dezen ramp, die de Christen-wapenen voor langen tijd van de Afri-
{==34==} {>>pagina-aanduiding<<}
kaansche kust verwijderde. De geheele Natie treurde; want elk beminde dezen Koning, die eene glorierijke toekomst scheen te gemoet te gaan. - De troonsbeklimming van den ouden Kardinaal hendricus had dus plaats onder het geklag van grooten en kleinen.
Donna luisa ging niet weder naar het klooster van St. Clara, want het lot bereidde haar nieuwe grootheid en nieuwe rampen. Haar vader volgde op Don hendricus, wien de dood geen tijd had gelaten om het purper af te leggen en te huwen, en luisa stond weder een oogenblik op de eerste trede des troons, haar vroeger ten zetel bestemd. Maar filips II, Koning van Spanje, stamde van moederszijde insgelijks van emanuel den Grooten af en maakte aanspraak op zijne nalatenschap.
Eene eeuw vroeger was reeds door ferdinand en isabella het plan gevormd om door eene echtverbindtenis, tusschen Koning emanuel en hunne oudste dochter, de beide rijken, op het schierëiland, onder éénen schepter te brengen. Doch het kinderloos overlijden der jonge Koningin van Portugal had dit oogmerk verijdeld en door johanna de krankzinnige was de erfenis van de Spaansche kroon in het Oostenrijksche Huis gebragt. Filips wilde nu het doel van ferdinand en isabella bereiken. Het afsterven van don sebastiaan had den hinderpaal die hem stuitte doen vallen, zoodat hij, sedert den slag van Alcaçar-Quivir, de bemagtiging van Portugal, 't zij door 't regt van erfopvolging, 't zij door dat van den degen zich ten doel stelde. Hij liet echter Don henricus de kroon behouden; maar toen Don antonio werd uitgeroepen, rukte het Spaansche heir, onder alva, over de grenzen en de oorlog was verklaard.
Donna luisa hield zich te Béja op, en werd er door de benden van filips belegerd. De inwoners verdedigden zich met onbezweken dapperheid tot het uiterste; doch de plaats bezweek niettemin en was twee dagen en nachten lang aan plundering, brandstichting en alle gruwelen ter prooi. Alleen de kerken en kloosters werden gespaard. Donna luisa viel dus in de handen van Don sancho, die 't bevel kreeg, om haar naar het Hof

{==35==} {>>pagina-aanduiding<<}
zijns meesters te brengen. De treurende Vorstin moest vertrekken, zonder te weten waarheen. Van allen die haar omringd hadden, bleef slechts eene vriendin haar bij: isabella, wier trouw alle rampen trotseerde. Dit jeugdige nu ook gevangene meisje, afstammelinge der Hertogen van avero, bezat met de titels ook de sints eeuwen opgestapelde schatten van dat magtige Huis, en alzoo een huwelijksgoed, dat vele Souvereine Vorstinnen haar mogten benijden.
Isabella was eindelijk ingeslapen, maar de Vorstin zat met half geopende oogen en ingehouden adem dommelend te luisteren; het hoofd naar de opening der tent gekeerd, meende zij iets te hooren 't zij wezenlijk of in een droom. In de verte klonk een lied door den stillen nacht; nu eens verflaauwden de klanken op den wegvloeijenden wind, dan weder verhieven zij zich vol en helder. Langzamerhand werd hare gewaarwording zoo duidelijk, dat zij geheel ontwaakte en oprijzende vroeg:
- Isabella! hoort gij niets?
- Neen.
- Ja, toch, luister!
Isabella ontwaakte nu ook geheel, en luisterde, en zag verrast op, en legde een vinger op haren mond, terwijl zij met de andere hand op den schildwacht wees, die onbewegelijk voor de tent stond.
- Dat is het afscheidslied van Don sebastiaan. - fluisterde de Infante, haar hoofd op isabella's schouder liggende. - Dat is het lied, door hem, bij zijn vertrek, gedicht. Wie het zingt heeft 't van hem-zelven alleen kunnen hooren. Het is een dergenen, die hem gevolgd zijn in het land der ongeloovigen, waar hij omkwam! Indien 't eens een vriend ware door den hemel bestemd om mij te verlossen.
Maar de zang hield weldra op en nu vernam men weder niets anders dan het murmelen van de rivier en somwijlen den kreet eens voorbijtrekkenden vogels. Ras werd het licht der sterren bleeker en verkondigde, een witte streek in het oosten, de komst des dageraads. De oevers der Guadiana lagen in een mist, hier en daar door

{==36==} {>>pagina-aanduiding<<}
den gloed der vuren gekleurd. Sommigen der krijgslieden sliepen op den naakten grond in hunne mantels gewikkeld, anderen hielden rondom een vuur van takken de wacht.
- Ik hoor niets meer, - fluisterde isabella - misschien was het een der soldaten, die aan den oever zijn ros drenkte. Maar de dag breekt reeds aan; men zal spoedig weder opzadelen.
De Infante liet het hoofd weêr zinken, en sprak met sombere onderwerping:
- Welnu, wij zullen dan gaan, en binnen weinige uren zal de dochter des Konings van Portugal de bevelen van den Spaanschen heerscher vernemen. Dat God hem ingeve om mij te verbannen, verre van zijn Hof! Ach, isabella! dat lot moest u niet bij mij ten deele vallen!
- Mevrouw! antwoordde de maagd, levendig - Mijne hoop is, als de uwe, begraven. Mijn vader is strijdende voor Don sebastiaan gevallen, en de ongeloovigen hebben beiden in hetzelfde graf geworpen. Niets hecht mij meer aan de wereld. Ik wil mij met u begraven in de eenzaamheid der ballingschap.
Maar de Infante schudde het hoofd, en sprak:
- Neen, Hertogin van avero! neen. Ik neem dat offer uwer liefde niet aan. De edelste, de rijkste erfgename van Portugal moet den rang en stand, waarin God haar heeft geplaatst, niet laten varen om zich binnen kloostermuren te verbergen. Ik begeer, dat gij huwt, met een dier edele Portugezen, die ons in den tegenspoed zijn getrouw gebleven. Welke schoonere belooning zou hem voor moed en trouw kunnen geschonken worden! Gij moet eene dier schulden betalen, welke de Koningen in tijden van ongeluk aangaan; eene schuld van dankbaarheid, door geene titels of schatten te voldoen. Dan zult ook gij gelukkig zijn. Ik ken u. Gij zijt niet geschikt voor afzondering en eenzaamheid.
- Uwe Hoogheid meent alzoo, dat ik de ijdelheden der wereld zou betreuren? Helaas! heb ik niet al voorbeelden genoeg van hare wankelbaarheid en nietigheid gezien?

{==37==} {>>pagina-aanduiding<<}

- Neen, niet de schittering van uwen rang zoudt gij betreuren; maar er zijn genietingen, waarvan gij u niet zoudt kunnen losrukken. Gij hebt behoefte aan de vrijheden en zoete gewoonten in welke gij zijt opgevoedt.
- En betreurt gij dan niets, Mevrouw!? Zult gij-zelve nooit een blik naar het verledene wenden? en zal dan ook u het offer niet te zwaar zijn?
Donna luisa vouwde de handen en sloeg in vervoering de oogen ten hemel.
- Neen; - sprak ze - want hij, dien ik beminde is immers niet meer op de aarde.
Zij gingen nu buiten aan den voet eens booms zitten, welks breede armen een uitgebreide hut van bladeren vormde. De vogelen zongen in het loof; de ochtendwind verdreef de nevelen, en de zon ging schitterend op. De smalle weg, aan den eenen kant met rotsen bezoomd, volgde de bogten der rivier. Hier en daar bogen treurwilgen hunne lenige takken over het water en vormden schuilplaatsen voor den eenzamen reiziger. Aan den gezigtëinder verhief zich een dier oude torens, welke den Moorschen naam: Atalaija behouden hebben. Hij beheerschte deze woeste streek, en zijn getande tinnen schenen een kroon te zijn voor de hoogte op welke hij rustte.
- Welk eene eenzaamheid. - sprak Donna luisa. - Nergens een dorp of maar eene woning. Het is alsof de weg alleen ware aangelegd, om naar dien bouwvalligen toren te leiden.
- Toen ik van nacht uitzag meende ik toch in de verte vuren te zien - merkte isabella op - en straks zag ik daar ginds, tusschen de wilgen, een man niet tot onze geleiders behoorende.
Men had de schildwachten ingetrokken; ieder was tot vertrekken gereed, toen Don sancho de vrouwen naderde.
- Mevrouw! - sprak hij tot de Prinses, den hoed afnemende, alsof hij haar in de zalen van Buen-Retire zijne opwachting hadde gemaakt. - Ik ben tot uwe he-
{==38==} {>>pagina-aanduiding<<}
velen. Ik hoop, dat gij dezen nacht een weinig van de vermoeijingen dezer lastige reis zult zijn bekomen.
Zij antwoordde slechts met eene fiere hoofdknik, en isabella zeide eenigzins spottend:
- Hare Hoogheid wil vooral u niet laten wachten, Cavallero! Zij is gereed.
De oude hoveling boog zich met de stijve beleefdheid, die hij ten hove van karel V had geleerd, en herhaalde tot de Prinses hetgeen hij reeds gezegd had:
- Mevrouw! ik ben tot uwe bevelen.
Dat hij haar, Hertoginne van Béja, Infante van Portugal, den titel van Hoogheid onthield, trof haar diep. Het was de eerste maal, dat bij haar Mevrouw noemde; en zij begreep, dat dit eene voor haar gewigtige reden zoude hebben.
- Men wil ons - dacht zij - zoo diep vernederen, dat ons geen eerbewijs, in den naam zelfs, overblijft.
Don sancho sprak met den Kapitein, en beiden poogden omtrent de plaats, waar zij waren, tot zekerheid te komen, alvorens verder te gaan; want het was niet zonder gevaar, dat zij, zoo klein in getal, dit met geweld onderworpene land doortrokken, waar men niet dan vijanden ontmoeten kon. De schrandere hoveling beschouwde den stroom, die, tusschen de rotsen besloten, snel en diep met kleine watervallen zijne golven zeewaarts stuwde.
- Wij moeten in den omtrek van Jurmegna zijn - sprak hij. - De Guadiana is aan de grenzen, en de overoever is Spaansche grond. Bij st. juaire, ik vervolgde den weg liever aan de andere zijde. Zouden wij er niet over kunnen komen?
- Ja - antwoordde Kapitein rodriguez, de schouders ophalende - als er een pont ware.
- Misschien zullen wij hooger op eene waadbare plaats vinden.
- Ik twijfel zeer. Niet vroeger dan bij Badajoz komen wij in Spanje.
- Rekent gij niet, dat wij nog drie of vier uren hebben af te leggen?

{==39==} {>>pagina-aanduiding<<}

- Ik heb voor niets ingestaan, en verlang maar uit deze engte te komen, waar enkele bedreven mannen een geheel leger kunnen ophouden. Er is daar ginds bij dat oude nest maar een hinderlaag noodig om ons in te pakken. De herder, dien Uwe Excellentie gister ondervroeg, heeft niets van dien bouwval gezegd.
- Daar zijn maar uilen, Kapitein rodrigues! zend een paar uwer lieden op veldöntdekking uit, neem alle voorzorgen, die onzen togt kunnen beveiligen, en dan voorwaarts!
Toen hij dus sprak, kwamen twee, reeds vroeger door den Kapitein uitgezonden, veldontdekkers terug met een jongen herder die tusschen hen liep, met een vasten, vrijwilligen stap.
- Die - riep rodrigues, is dezelfde, dien Uwe Excellentie gister heeft ondervraagd. Hij doet, dunkt mij, zijne geiten nog al fraai weiden!
- Ik verwachtte niet - sprak Don sancho tot den herder - u twee malen op onzen weg te zullen vinden. Welnu spreek op; waar zijn wij? - Gij hebt gisteren gezegd, het land te kennen; als gij ons misleid hebt, doe ik u aan den naasten kruisweg ophangen.
De herder, zonder door deze bedreiging verschrikt te schijnen, antwoordde in het Portugeesch:
- Uwe Excellentie moge met mij naar welbehagen handelen. Maar in alle geval is Monsaras ver achter ons, en daar ginds moet men de torens van Juremagna kunnen zien; in den nacht had ik echter de eene streek voor de andere kunnen nemen.
- En herkent gij nu den weg?
- Wij zijn nu bij de grenzen, vier uren van Badajos.
- Waarom zijt gij ons gevolgd?
- Ik heb den geheelen nacht geloopen, om van Uwe Excellentie regt te vragen. Toen gij mij gisteren zaagt, had ik eene kudde van twaalf geiten; nu heb ik er niet ééne meer. Ik ben door Spanjaarden overvallen en zij hebben al mijne arme dieren gedood.
Deze opheldering was eenvoudig en verdreef allen achterdocht. Don sancho wist, dat de bezetting van

{==40==} {>>pagina-aanduiding<<}
Béja dikwijls door de omstreken zwierf en landlieden plunderde.
- Men heeft u alles ontnomen, - sprak hij - welnu, word soldaat en trek, om te beginnen, met ons naar Badajos.
Men ging op weg, Donna luisa en isabella waren in het midden van de bende, die op den steenachtigen en door diepten afgebrokenen weg, stapvoets voortging. Kapitein rodrigues merkte op, dat de herder de gevangenen zocht te naderen. Op hem aanrijdende, schreeuwde hij:
- Vooruit, deugniet! Ik houd u in 't oog.
De herder ging tusschen de paarden door weder naar het hoofd van den troep. Niemand sprak; men hoorde niets dan den stap der paarden, en van tijd tot tijd eenig bevel van den Kapitein. Eensklaps hief de herder het lied aan, dat in den afgeloopen' nacht luisa had wakker gehouden, doch hij had naauwlijks begonnen, of men gebood hem te zwijgen. De weinige woorden echter, die hij gezongen had, waren genoeg geweest, om de opmerkzaamheid van Donna luisa op hem te vestigen. Zij zag Donna isabella aan met een blik, die duidelijk zeide:
- Deze man is niet wat hij schijnt! kent gij hem?
Een blik van isabella antwoordde: neen.
Een tweede blik van Donna luisa voegde haar toe; gij hebt nu gehoord isabella! ik had mij niet bedrogen!
Zij namen nu het voorkomen des herders nader op. Hij ging vooruit; de saaijen herdersrok was gemeen, maar zijn houding was edel; hij droeg 't hoofd hoog onder zijnen hoed van spaansch gras, en nette haren kwamen van onder en tusschen de mazen van zijn hoofdnet te voorschijn. Toen zij hem opnamen, keek hij eens rond, en toonde hun de lijnen van een ernstig, schoon profiel.
Een blik van Donna isabella echter bevestigde 't aan de Prinses, dat zij hem nimmer had gezien.
Naauwelijks was die blik gewisseld of twee geweerschoten knalden uit den bouwval; er ontstond een oogen-
{==41==} {>>pagina-aanduiding<<}
blik verwarring. Maar Don sancho, omringde met eenige ruiters de twee gevangenen, en het overige der bende volgde den kapitein, die zijn ros de sporen gaf en op den bouwval aanrende.
Toen vielen er een twintigtal schoten, en eenigen der Spanjaarden stortten van hunne paarden.
- Wij moeten hen helpen! - sprak Don sancho koelbloedig, en stelde zich, met de pistool in de hand, aan het hoofd der nog overige ruiters.
Nu vloog de herder naar Donna luisa, die met hare gezellin alleen was gebleven en den toom van haar paard grijpende, sprak hij snel:
- Vrees niet, Uwe Hoogheid! Eenige mannen hebben besloten, om u te bevrijden! Stijg af, en vlieg, terwijl men vecht, naar den Alabaija.
De Prinses sprong moedig tusschen de rossen, Donna isabella volgde haar en de herder ging haar voor. Twintig schreden achterwaarts streed men; eenige mannen achter den hoek van den weg verscholen, hielden de krijgslieden van Don sancho tusschen twee vuren, verscheidene Spanjaarden vielen neder, en het scheen, dat geen' hunner den onzigtbaren vijand zou ontkomen.
Ondertusschen was Donna luisa het voetpad nabij, dat over den rug der dorren heuvels liep. Op dat oogenblik zag Don sancho zijne gevangene, op het punt om hem te ontsnappen, en de onverzaagde Ridder vloog haar na. Helaas! hij kwam nog tijdig genoeg om haar dien weg af te snijden. Zij deinsde terug. Toen schreeuwde de herder: beklim den overkant dier diepte en gij zijt gered. - Don sancho liet haar den tijd niet; hij sprong op haar toe, greep haar aan, loste zijn pistool op den herder, trof hem in de borst, en de ongelukkige zonk stervend neder. Don sancho hief de Infante, in weerwil van haren tegenstand, met reuzenkracht voor zich op het paard, en riep in triomf: Nu hebben wij den weg vrij of zij moeten ons dooden!
Op dit gezigt ging er een kreet van woede en smart onder de aanvallers op, het vuren werd gestaakt, en Don sancho vervolgde rustig zijn weg. Donna luisa lag

{==42==} {>>pagina-aanduiding<<}
als zamengevouwen in den ijzeren arm, die haar omklemde. Daar vertoonden de aanvallers zich ter zijde van den weg, in hun midden zag Donna luisa een ruiter in eene half Arabische rusting; en toen zij dien zag, gaf zij een gil en viel in zwijm. Het was Koning sebastiaan; een doode uit het graf verrezen; eene verschijning uit de andere wereld, die in schijnbaar stoffelijke vormen, zich plaatste op haren weg.
Don sancho hield de Prinses met beide zijne armen, als dood, aan zijne borst geklemd; de bende omringde hem en draafde weg, ten aanzien des vijands, die als verlamd stond en geen vuur meer durfde geven.

(Het vervolg hierna.)

Bianca.


Er voer eens een maagdekijn over het meer, 
Alleen in een bootje gezeten, 
Om schoonheid en liefheid in 't daaglijksch verkeer, 
De Schoone bianca geheeten. 
 
Het bootje dreef zacht op de golfjes daarheen; 
't Was Mei, en zoo vrolijk daar buiten. 
Wat wil toch bianca, zoo varend alleen? 
Wat wil ze, wat zal ze besluiten? 
 
Een meisjen is grillig: wil dit, en wenscht dat! 
En: ‘wou haar eool eens believen, 
Dan zou ze wel wenschen, het zwalpende nat 
In vliegenden dans te doorklieven!’ 
 
De wensch wordt vervuld; hij is pas uit den mond; 
Of 't Westen brengt rukken en vlagen. 
De ontstelde bianca ziet bevende rond, 
De schrik is om 't hartje geslagen. 
 
Het meer wordt ál wilder; haar angst stijgt ten top: 
‘'k Wou dansen,’ roept ze onder het weenen; 
‘Maar, hemel! wie nam dat zoo ernstig nu op? 
Zóó kon ik het immers niet meenen! 

{==43==} {>>pagina-aanduiding<<}

Bewaar mij, o hemel! ach, hoor mij toch aan! 
Ik zweer het der zonne daar boven, 
Dat zij mij nooit weder ten dans zal zien gaan!’ 
Nu, vaster kon 't niemand beloven. 
 
De winden en golven bedaren al meer, 
Het bootje glijdt rustig weêr henen; 
De hemel wordt helder, de zonne daalt neêr, 
En 't meer wordt door maanlicht beschenen. 
 
Daar is ze aan den oever. Bianca genaakt 
De haven en stevent er binnen. 
En vindt er een groep, die zich dansend vermaakt, 
Als waar' er een krans meê te winnen. 
 
Men ziet haar, en roept haar en noodt haar ter baan. 
Hoe zou ze haar danslust nu stillen? 
Haar voetjes toch vangen van zelve reeds aan 
Van graagte te hupplen en trillen. 
 
Een poosje nog staat ze besluitloos en stil, 
En wil in den rei zich niet mengen; 
Zij dacht aan haar eed, en verwenschte haar gril, 
En had wel een traan willen plengen. 
 
Maar eensklaps daar gaat ze, daar treedt ze op de baan 
En zweeft met de dansende reijen, 
Bij 't vriendlijke licht der volwangige maan 
En 't klinken der vlugge schalmeijen. 
 
‘ô Wee!’ roept een stem uit den hoogen: ‘ô wee, 
Bianca! voor immer verloren! 
Vergeet gij den dans op het meer nu alreê? 
En wat ge der zon hebt gezworen? 
 
Trouwlooze, hoe schendt gij de banden diens eeds.’ - 
‘Och!’ zegt ze, ‘niets heb ik geschonden! 
De zon? wel zij is in Amerika reeds: 
Ik heb me aan de maan niet verbonden.’ 
 
Naar tiedge. 
a. van wechel. 



{==44==} {>>pagina-aanduiding<<}

De zucht naar beter.


De landman leunt eenzaam aan 't vensterkozijn, 
En blikt er naar buiten, en tuurt, in den schijn 
Des maanlichts, omhoog naar des Konings kasteel, 
En vreemde begeerte bevangt hem geheel: 
 
‘Ach, wierd ik eens Koning, den komenden nacht, 
Hoe maakte ik een heilzaam gebruik van mijn magt! 
Hoe zou 'k door mijn rijk gaan langs woning en stulp, 
En brengen den slapenden zegen en hulp! 
 
Hoe straalde dan 's morgens, in 't dageraadslicht, 
Voor 't eerst het genoegen van ieders gezigt! 
Hoe staarden elkaâr de gelukkigen aan, 
En meenden: dat heeft ons een Engel gedaan!’ 
 
De Koning leunt eenzaam aan 't vensterkozijn, 
En blikt er naar buiten, en tuurt, in den schijn 
Des maanlichts, op 't erf van den landbouwer af, 
En zucht, om de zwaarte van rijkskroon en staf: 
 
‘Ach, wierd ik eens landman, den komenden nacht, 
Hoe graag leî ik neder mijn grootheid en magt! 
Hoe graag was ik los van de moeilijke kunst, 
Regtvaardig te wezen bij strengheid en gunst! 
 
Hoe staarde ik dan vrolijk op akker en hof, 
En zag er natuur en den Schepper ten lof! 
En, had ik mijn arbeid met ijver volbragt, 
Wat schonk mij de slaap dan een rustigen nacht!’ 
 
Dus staan zij daar peinzend, en rigten het oog 
De Vorst naar beneden, de landman omhoog; 
Dan leggen zij heiden zich moede ter rust, 
En droomen van vreemde genoegens en lust. 
 
Zoo klaagt en zoo hunkert de mensch hier beneên, 
Hij is met hetgeen hij bezit niet tevreên; 
En geeft hem het lot wat hij grillig begeert, 
Weldra is zijn hart naar iets anders gekeerd. 
 
Dat hunkren en hijgen naar 't geen hij niet heeft, 
En toch, bij 't bezit, geen voldoening hem geeft, 
Is 't duister bewustzijn vau beter verschiet, 
Waar eenmaal de mensch zich bevredigen ziet. 
 
a. van wechel. 
Naar een lied uit den bundel 
Harfentöne. 






{==45==} {>>pagina-aanduiding<<}

Mengelwerk.

Over de stoffen en krachten en hunne stoffelijkheid en onstoffelijkheid,

Door L.H. Verwey, Med. Doct. te Voorburg.

Reeds in de vroegste tijden, zoo ver de geschiedenis der menschen reikt, bestonden er voor den denkenden mensch twee grondvormen, die in ieder ligchaam en wezen werden erkend, wier onzigtbaar verband overal werd verondersteld, waar het oog slechts een voorwerp zag. Die twee grondvormen zijn de stof en de kracht. Men heeft stof datgene genoemd, wat duidelijk waarneembare grenzen bezit, dus eene bepaalde ruimte inneemt; en kracht de oorzaak van verschijnselen, die voor de waarneming verdwenen, zoodra de kracht niet tot werkzaamheid werd aangespoord of genoodzaakt. Men heeft deze beide grondvormen, de stof en de kracht, nooit afzonderlijk kunnen daarstellen en toch derzelver persoonlijk bestaan aangenomen. Bepalen wij ons tot de aarde, dan zal men erkennen, dat eene bepaalde hoeveelheid stof deze planeet zamenstelt en dat deze hoeveelheid onveranderlijk is, het moge dan zijn, dat de toestanden dier stof aan veranderingen onderhevig zijn. Nu volgt hieruit onvoorwaardelijk, dat er eene even bepaalde hoeveelheid kracht moet zijn. De zwaartekracht, b.v., kan niet worden veranderd, daar bij de minste verandering het evenwigt des zonnestelsels zoude verbroken worden. Dit is niet slechts waar voor de zwaartekracht, maar voor elke andere kracht. Men stelle zich eens voor, dat eenige stof vermeerderde, b.v. de warmtestof: in de nu reeds verzengende luchtstreken zoude alles gedood, vernield en verbrand worden; de saizoenen zouden verloren gaan, de ijsmassa's der polen en

{==46==} {>>pagina-aanduiding<<}
bergen smelten en het water zoude de geheele aarde overstroomen, zoodat wij terugkeerden tot het tijdperk der visschen. Men stelle zich weder voor, dat eenige kracht vermeerderde, b.v. de kracht van zamenhang: dan zoude geen ploeg meer in de aardkorst kunnen dringen; de boomen en planten zouden hunne wortels niet door het thans losse aardrijk kunnen doen doordringen: geene menschelijke kracht zoude hout of steen kunnen verbreken; wij zouden ons bijna niet in de lucht kunnen bewegen en de vloeibaarheid van het water zoude bijna verloren gaan; in één woord: geen stof of kracht kan vermeerderd worden. Er is eene bepaalde hoeveelheid zoowel der stoffen als der krachten. Zoo als men stof op deze of geene plaats kan ophoopen, zoo kan men dit ook de kracht, daar zij aan de stof is gebonden, maar men heeft ze in beide gevallen van eene andere plaats weggenomen. Tot nog toe hadden we slechts stoffen en de algemeene natuurkrachten op het oog. Hetzelfde geldt echter ook voor andere krachten b.v. de scheikundige. Voegt men b.v. zwavelzuur en magnesia te zamen, dan wordt er een zout, het zoogenaamde Engelsche zout gevormd. Niemand zal beweren, dat de kracht, door de scheikundigen kracht van verwantschap genoemd, op het oogenblik der vereeniging van deze beide stoffen geboren wordt, en evenmin, dat de eigenschappen die het Engelsche zout bezit, ook op dat oogenblik uit het niet te voorschijn treden; in geenen deele: de scheikundige weet zelfs met getallen de hoeveelheid der kracht aan te toonen, en hij zegt, dat de eigenschappen van het Engelsch zout reeds te voren in het zwavelzuur en de magnesia, verdeeld, aanwezig waren. Dit voorbeeld is zeer gemakkelijk op te helderen. Men noemt een leger eene vereeniging van bevelhebbers, officieren, onderofficieren, manschappen, paarden, kanonnen, geweren, sabels enz. waarmede men zekere handelingen kan uitvoeren, als eene eenheid naar een bepaald plan
zamengesteld. Ieder lid van dat leger kan, op zich-zelven, niet uitvoeren wat het leger kan; de eigenschappen van een leger zijn te zamen gesteld uit de eigenschappen van ieder lid, naar

{==47==} {>>pagina-aanduiding<<}
een bepaald plan; of, zoo als de scheikundige zegt, naar bepaalde scheikundige wetten. Niemand zal aan een leger eene kracht of eigenschap toeschrijven, die nieuw is of niet reeds in de leden van hetzelve aanwezig was. Eindelijk moet ook deze stelling toegepast worden op de levens-, ziels- en geestkrachten. Nemen we aan, dat het leven niets anders is dan eene reeks van verschijnselen, te voorschijn geroepen door eene zamentreding van bepaalde physische en chemische krachten, dan behoeven we hierbij niets te voegen. Eene bepaalde hoeveelheid stof is onafscheidbaar van eene bepaalde hoeveelheid kracht, en daaruit ware dan genoegzaam af te leiden, dat ook de verschijnselen des levens met deze bepaalde hoeveelheid zamenhingen. Maar wij willen aannemen, dat de levenskrachten eigene krachten zijn, dat er eene levenskracht is. Slaan wij de geschiedenis der voorwereld na, dan ontmoeten wij wel in oudere vormingen lager bewerktuigde wezens, maar desniettemin een verbazend aantal, zoodat b.v. kalklagen van honderden voeten dikte enkel bijna uit schaal- en schelpdieren bestaan; de steenkolen kunnen ons aantoonen, welk eene enorme vegetatie er ten dien tijde bestond, zoodat het aan levenskracht niet heeft ontbroken, en wij de hoeveelheid in de oudere vorming, op geenen houdbaren grond, minder kunnen stellen, dan thans. De geschiedenis van onze vorming leert ons ook geenszins, dat de massa van planten of dieren is toegenomen. Wel hebben ondoordringbare en uitgestrekte bosschen plaats gemaakt voor bebouwd land, en zijn dus grootere planten door kleinere vervangen; wel hebben legers van wilde dieren plaats gemaakt voor grazende kudden, maar van planten noch dieren kan gezegd worden, dat ze in massa afgenomen of toegenomen zijn. Wel draagt de tegenwoordige vorming menschen, maar de kolossen der voorwereld, die in troepen van duizenden rondzwierven, zijn verdwenen. Hebben nu grootere individuën in de voorwereld plaats gemaakt voor de kleinere der
tegenwoordige vorming, en is dit eveneens in onze vorming het geval, dan is daarmede de massa, die de le-
{==48==} {>>pagina-aanduiding<<}
venskracht bevat, niet veranderd. Men zal toch geredelijk toestemmen, dat grootere individuën ook eene grootere hoeveelheid krachten bezitten; immers het ware dwaas te zeggen, dat een olifant, die duizenden malen eene vlieg, in grootte en levensduur, overtreft, dezelfde hoeveelheid levenskracht zoude bezitten. Daarbij komt nog, dat alles, wat levenskracht bezit, een tijdelijk bestaan heeft. Ontkiemt er eene plant of wordt er een dier geboren, dan bestaan ze niet uit nieuwe stoffen; het is den landman te goed bekend, dat hij het land moet mesten, en de moeder, dat zij voedsel noodig heeft voor hare vrucht en melk voor haar kind, om bij iemand eenigen twijfel te doen rijzen over den oorsprong en het middel des bestaans van planten of dieren. Indien nu planten en dieren niet stierven, dat is, niet teruggebragt werden tot hunnen oorsprong, op welke wijze zouden nieuwe individuën voortgebragt worden of blijven bestaan, daar het spoedig zelfs aan ruimte zoude ontbreken? Indien wij al aannemen, dat de levenskracht voor oneindige verdeeling vatbaar is, dan is dit in de eerste plaats iets ongerijmds, daar men in dit geval aan de eerste planten en dierparen eene zoo verbazende hoeveelheid levenskracht zoude moeten toeschrijven, die zich allengs in de nakomelingen verdeelde, dat hun omvang had gelijk moeten staan met dien van alle tegenwoordige planten of dieren te zamen. Indien men verder aanneemt, dat de levenskracht zich verdeelt, zonder zelf aan intensiteit te verliezen, en dat de deelen dezelfde intensiteit als het geheel bezitten, dan zegt men: een appel verdeelt zich in 10 deelen, even groot als hij-zelf, en hij blijft zijne grootte behouden; welk eene ongerijmdheid! Indien echter een plant of dier sterft, waar blijft dan hunne levenskracht? Wordt ze vernietigd, en maakt zij eene uitzondering op alle andere stoffen en krachten, die
onverdelgbaar zijn? Of wordt de levenskracht bij het ontstaan van ieder levend individu op nieuw voortgebragt, en blijft zij na den dood bestaan? Dan zal er eene hoeveelheid levenskracht eindelijk ontstaan, die verbazend is en nog het zonderlinge schouwspel zal opleveren, van

{==49==} {>>pagina-aanduiding<<}
aan geene stof gebonden te zijn, en het moet nu reeds zoo verbazend vol vrije levenskracht wezen, dat onze vrouwen minstens van tienlingen steeds moesten verlost worden. Ik wil niet spreken van de varkens, die, in éénen worp, een geheelen akker zouden bedekken, en nog minder van de visschen, die de wateren reeds lang tot vasten grond zouden gemaakt hebben. Zij, die gelooven, dat het leven niet een gevolg is van eene bijzondere kracht, maar van een zamentreffen van natuuren scheikundige krachten, behoeven althans aan dergelijke ongerijmdheden geene plaats te verleenen. Zij gaan echter aan een ander euvel mank. Zij nemen namelijk voor ieder verschijnsel in het bewerktuigde rijk eene bepaalde kracht aan, en juist voor het leven geene. Gezwegen nog van zoo vele andere verschijnsels, zoude het toch waarlijk der moeite waardig zijn, de bevruchtiging der planten langs een physisch chemischen weg te hooren verklaren.
Voortbrenging en vernietiging van krachten is ondenkbaar en onaannemelijk; aanhoudende voortbrenging zonder vermeerdering is even ondenkbaar; voortdurende voortbrenging en vermeerdering zonder toeneming van bevattende stof is almede onaannemelijk en ongerijmd.
Men is alzoo gedwongen tot de stelling te komen, dat er ook eene bepaalde hoeveelheid levenskracht is, of van zoodanige krachten, die de rij van verschijnselen voortbrengen, welke men het leven noemt. Er is dus hier geene spraak van voortbrenging of vernietiging van krachten, veelmin van eene deelbaarheid in deelen, die aan het geheel gelijk zijn, en nog minder van eene oneindige voortbrenging, die de kracht zonder stoffelijk substraat achterlaat. Er is eene aanhoudende evenredigheid tusschen krachten en dragers dier krachten, en is de kracht in vele kleine individuën verdeeld, zoo geschiedt dat slechts ten koste van grootere en omgekeerd. Wij behoeven ons, onder levenskracht, in geenen deele eene eenige kracht te denken, het is veeleer aannemelijk, dat er levenskrachten zijn, die in iedere plant- en diersoort, in verschillende evenredigheden of verhoudingen voor-
{==50==} {>>pagina-aanduiding<<}
komen, even als de scheikundige krachten, ja, dat zij zich, even als deze, in bepaalde reeksen verbinden, waarbij eene eenheid tot grondslag kan genomen worden. Het is al verder niet onaannemelijk, dat de zuurstof, koolstof, stikstof, waterstof en de onweegbare stoffen de dragers dier levenskrachten zijn, en dat zij de aanwezigheid dezer krachten eerst dan toonen, wanneer ze in bepaalde verhoudingen met elkander verbonden zijn, en voorts door hunne verbinding met andere stoffen andere verschijnselen des levens in het aanzijn roepen, waartoe ook de vormen behooren. Wanneer alzoo planten of dieren sterven, zijn ze omringd van stoffen, die de levenskrachten opnemen of er zich mede verbinden, om ze aan nieuwe planten of dieren in de bevruchtiging weder af te staan en gedurende den groei en het leven gedurig te verschaffen, tot dat storende invloeden plaats hebben, die het leven opheffen, of liever de levenskrachten aan het individu ontnemen, om ze weder aan de algemeene dragers over te geven, zoo als de eigenschappen van een zout, bij de scheiding in zuur en oxyde, wederom in deze
overgaan, zonder dat zij op zichzelve die eigenschappen kunnen openbaren. Men kan nu ook gereedelijk aannemen, dat de organische ligchamen allengs zijn ontstaan, maar tevens, dat zij slechts tot eenen zekeren graad kunnen vermenigvuldigd worden, even als er b.v. een grein zout kan zijn, ofschoon er voor 100 greinen zuur en oxyde aanwezig is, maar er niet meer gevormd wordt, zoodra deze 100 greinen bestaan. Zijn alzoo de levenskrachten tot een zeker maximum in de individuën gebonden, dan moeten er van zelf storende invloeden des levens ontstaan, of, met andere woorden: er moeten planten of dieren sterven om andere in het leven te roepen of hun bestaan te onderhouden. Hierin is door den Schepper voorzien, door de planten en dieren elkanderen tot levensonderhoud te geven, en behalve de duizenden omstandigheden, die het leven vernietigen, tevens de individuën-zelve eenen beperkten levenstijd te verleenen, zoodat zij slechts een maximum van geschiktheid om levenskrachten te bevatten, bereiken, en dan allengs die geschiktheid weder verliezen, omdat

{==51==} {>>pagina-aanduiding<<}
de eeuwige met der wisseling geen stilstand gedoogt. Het is genoeg bekend, dat deze wet der wisseling geene willekeurige aanneming is, maar in de, in duizende jaren afwisselende meerdere en mindere warmte der poolstreken eene alles overtreffende verdediging vindt, die pleit voor de verheffing tot een maximum en het dalen tot een minimum, die steeds tot elkanderen overgaan, zonder dat er een vertoeven op dat maximum of minimum denkbaar of aannemelijk is.
Zoo zijn wij gekomen tot de zielskrachten, die we, op dezelfde gronden, aannemen in eene bepaalde hoeveelheid te bestaan. Ook deze zijn welligt, als het deel der dieren, niet als eene kracht voorhanden, maar als meerdere krachten, die zich in bepaalde verhoudingen en reeksen onderling verbinden, terwijl, als het ware, de levenskrachten hun radicaal zijn, waarmede ze zich wederom in verschillende verhoudingen verbinden. Zoo ontstaan die verschillende, maar ook onuitwischbare kenmerken van het soort, de klassen en orden, die even standvastig zijn als de reeksen van zouten door zuren met bases gevormd, en zoo ontstaan gelijkvormige individuën, ofschoon afwijkend in sommige hoedanigheden, in één woord, wat men isomorph, isomerisch, polymorph enz. in de scheikunde noemt. Het is toch geenszins ongerijmd te noemen, indien men overeenkomstige wetten voor de bewerktuigde en onbewerktuigde voorwerpen, krachten en stoffen aanneemt; integendeel, het is beter dit te doen, dan zijne toevlugt te nemen tot verklaringen, die tegen alle bekende wetten strijden. De dragers dezer zielskrachten zijn, zoo ze niet in de individuën vereenigd zijn, de genoemde vier grondstoffen en de onweegbare stoffen.
Tot nog toe spraken we slechts over levenskrachten der planten, levens- en zielskrachten der dieren, gedragen door de vier elementen en imponderabilia en gebonden naar bepaalde wetten en reeksen in planten en dieren; levende voorwerpen, die de vatbaarheid voor bewustheid van het bestaan, die dus de persoonlijkheid missen. Wel bezitten de planten sommige eigenschappen, die aan de dieren doen denken en deze die aan den mensch doen denken, maar het

{==52==} {>>pagina-aanduiding<<}
is niet meer dan de overeenkomst der kracht van zamenhang met de zwaartekracht of de scheikundige verwantschap.
Wij gaan eindelijk over tot de geestkrachten, die verbonden met levenskrachten en zielskrachten, in den mensch slechts worden aangetroffen. Ook de geestkrachten zijn meerdere in getal, ook zij verbinden zich naar vaste wetten in bepaalde reeksen en verhoudingen, die echter alle een zelfstandig geheel vormen: den geest. Maar die geestkrachten zijn geenszins besloten in den engen cirkel onzer planeet, zij hebben tot drager den aether, die de ruimte vervult tusschen de millioenen zonnestelsels, en de planeten doordringt, om ze met geestkrachten te vervullen. Die geestkrachten verbinden zich tot een persoonlijk, zelfstandig geheel, zoodat er een zamenstelsel van stoffen, levens- en zielskrachten op deze aarde ontstaat, dat geschikt is die geestkrachten te bevatten. Is eene zekere hoeveelheid geestkrachten zamengetreden tot daarstelling van eenen geest, dan is de persoonlijkheid gegeven, en het hangt nu af van algemeene en bijzondere omstandigheden of die geest kort of lang met het levende en bezielde ligchaam zal verbonden zijn. Maar het zij kort of lang, zoodra die vereeniging tot eenen geest heeft plaats gevonden, bestaat zij en deelt de eigenschappen van den geest. Met stoffen en krachten dezer planeet verbonden, openbaren zich zijne eigenschappen ook in verband met dezelve, daarom anders bij het kind, dan bij den volwassene, daarom anders bij den domme dan den wijze, maar bij allen als een geest, persoonlijk en zelfstandig. Het is dus waar, dat bij het ontstaan van een mensch een geest wordt geschapen, niet uit niet, maar uit de geestkrachten, die het heelal vervullen; het is dus waar, dat deze geest zijne persoonlijkheid in het stof ontvangt, maar uit kracht van de wet der eeuwige wisseling van die stof, haar moet verlaten; het is dus waar, dat die krachten, eenmaal persoonlijk en zelfstandig geworden, eenen geest vormen, die terugkeert, vanwaar hij gekomen is, naar de eindelooze ruimte des heelals, waar hij een geestelijk ligchaam aanneemt, dat

{==53==} {>>pagina-aanduiding<<}
is, eene persoonlijkheid, die aan geene stoffen der planeet meer is gebonden. Daarom lost zich het geheel, slechts wat de stof, de levens- en zielskrachten betreft, weder op in zijne deelen, en wordt verdeeld onder de dragers der bijzondere krachten, maar de geestkrachten blijven als een geheel vereenigd, om als zelfstandige geesten voort te leven in den aether en tusschen de wereldbollen te zweven; onafhankelijk van die bollen, die slechts dienen om de geestkrachten van dien aether tot geesten om te vormen (⋆). De scheikunde heeft aangetoond, dat er eenmaal verre, zeer verre, een einde moet komen aan deze tegenwoordige vorming der aarde, en zij de geschiktheid zal verliezen de organismen voort te brengen en in stand te houden, welke zij thans bevat, en dus ook de voortbrenging en instandhouding van menschelijke organismen een einde neemt. Daarmede is dan wel de taak van deze planeet geëindigd, maar zij is een der kleinste van een getal, dat met geen millioenen is uit te drukken; zij zijn even grenzenloos als de getallen-zelve.
Dáár in dien aether zijn de zamenstellende deelen der geesten onzer nakomelingen, dáár waren de krachten van onzen eigenen geest, en dáár hebben zij gezweefd in het grenzenloos heelal; dáár zijn de geesten onzer voorvaderen, onzer dierbare afgestorvenen; dáár zullen eens onze geesten zijn, ontbonden van dit stof; dáár zullen wij eenmaal de geesten onzer kinderen en nakomelingen ontvangen; dáár zullen wij de bewoners van andere wereldbollen ontmoeten, geesten als wij, en bestemd voor eene toekomst, die wij nu slechts droomen, maar dan welligt zullen aanschouwen.
Wij hebben tot nog toe gesproken van stoffen en krachten en de eerste dragers der laatste genoemd. Men is van de vroegste tijden over den waren zin dezer woor-
{==54==} {>>pagina-aanduiding<<}
den niet weinig in het onzekere geweest, en wij mogen, met al de vlugt onzer eeuw, ons geenszins beroemen bevredigende verklaringen te kunnen geven. Men heeft stof genoemd iets, wat hoogte, lengte en breedte bezat, wat dus eene zekere ruimte innam, en wat, uit zichzelve, zonder krachten, niet in staat was eenig verschijnsel van bestaan aan te bieden. Men heeft de krachten genoemd onstoffelijke oorzaken der verschijnselen van werking der stof. Men heeft ook aan die krachten onvermogen om te werken toegeschreven zonder de stof, en voor sommige krachten heeft men zelfs de stof onnoodig geacht, hoewel in geen menschelijk brein eene werkzame kracht zonder stoffelijke verschijnselen tot voorstelling kan komen. De afscheiding van stof en kracht, als afzonderlijke dingen, heeft tot eene minachting der eerste en eene vergoding der laatste geleid. Men heeft gezegd: de stof is vergankelijk, de krachten zijn eeuwig; de stof is slechts een middel, de krachten zijn het wezen. Men heeft de stof aan hoeveelheid gebonden en van de krachten gesproken alsof ze kwamen en verdwenen. Men heeft de deelbaarheid der stof tot in atomen voortgezet; atomen, wier bestaan evenmin tot voorstelling kon geraken als dat eener afgescheidene kracht; deeltjes, die zóó fijn zijn, dat ze voor ons onstoffelijk moeten wezen; stofjes, in één woord, wier stoffelijkheid en bestaan evenmin kunnen aangetoond worden, als de stoffelijkheid eener kracht kan worden ontkend. Vroegere wijsgeeren hebben de stof eens een verschijnsel genoemd, dat natuurlijk, zoodra de kracht ophield te werken, spoorloos zoude verdwijnen, even als het geluid, zoodra de golving der lucht ophoudt. Om te komen van het geloof aan atomen tot dat aan de stoffelijkheid eener kracht, is de stap geenszins groot te noemen. Zoo gij een onkundige een
droppel water laat zien, zal hij zeggen, dat er niets in is, en met het vergrootglas kunt gij hem eene wereld van schepselen toonen, en hij zal er niet aan gelooven voor hij overtuigd is geworden, dat het glas het vermogen bezit te vergrooten. Zeg aan een onkundige, dat de sterren wereldbollen zijn, en hij zal u met medelijden

{==55==} {>>pagina-aanduiding<<}
aanzien, het niet waardig keurende zulke dwaasheden aan te hooren. Indien wij dus gelooven aan atomen, die we nooit hebben gezien, kunnen we even goed gelooven aan het stof der krachten, dat we ook niet hebben gezien; het komt er slechts op aan, die stof evenmin als de atomen te willen zien en betasten.
De natuurkundigen hebben tusschen stoffen en krachten middendingen aangenomen, waardoor ze eene bepaalde beteekenis van stof en kracht onmogelijk hebben gemaakt. Hij moge u met de fijnste schalen te gemoet treden en aantoonen, dat zelfs, voor het bloote oog onzigtbare stoffen, zwaarte hebben; de weegschaal is zijn bewijsmiddel niet meer. Hij neemt namelijk onweegbare stoffen aan, juist datgene, wat men, met evenveel regt, krachten zoude kunnen noemen. Hij zal u zeggen: ik kan u binnen weinige oogenblikken door het aansteken eener kaars toonen, dat er lichtstof; door het zamenleggen van platen zink en koper, dat er electrische stof; door het ontsteken van een vuur, dat er warmstestof; door het strijken van eene magneet op ijzer, dat er magnetische stof is; dat wil eigenlijk zeggen: ik kan u daardoor bewijzen, dat er verschijnselen ontstaan, die wij aan de tegenwoordigheid eener stof toeschrijven. Wij kunnen zeggen: leg dat zaad in de aarde, en er zal eene plant uit ontstaan; leg dat voorwerp op eene vochtige plaats, en spoedig zal de schimmel er op groeijen; aanschouw dat eitje, hetwelk in weinige seconden een diertje wordt, dat slechts eenige minuten leeft; wij toonen u de aanwezigheid eener levensstof, of, met andere woorden: verschijnselen, die men ook aan de levenskracht toeschrijft. Men heeft alle verschijnselen in de scheikunde afgeleid van de werkzaamheid eener stof, de electrische stof genaamd, en door eenige verschijnselen, soms eenvoudiger dan het mechanisme der keurverwantschap, te verklaren, beroept men zich op eene onstoffelijke kracht. De kracht, waardoor eene eenvoudige paddestoel groeit, noemt men onstoffelijk en verre boven het stof verheven, terwijl men een onweder, dat eene geheele aardstreek kan verdelgen, aan

{==56==} {>>pagina-aanduiding<<}
eene eenvondige stof, de electrische stof, toeschrijft; is de paddestoel vertrapt, en het onweder voorbijgedreven, dan zijn beiden aan onze waarneming onttrokken.
Men zal verder zeggen: de electrische stof bezit electrische krachten, en waarom kunnen we dan niet zeggen: de levenskrachten behooren aan levensstoffen? Er zijn zoowel voor die stof als die krachten voorwaarden noodig om verschijnselen voort te brengen, namelijk van electriciteit of leven. Wanneer ik iemand magnetiseer, zegt men: er gaat magnetische stof van mij op den gemagnetiseerde over, en waarom kan er dan niet gezegd worden, dat er bij de bevruchtiging levensstof overgaat? - De levenskracht, die het zaad tot een boom maakt, is in het zaad aanwezig en openbaart zich onophoudelijk, door het behoud der vatbaarheid van het zaad om te ontkiemen, of, met andere woorden, te leven en te groeijen; zij is dus aan het zaad gebonden en blijft daarin zoo lang dat zaad ongeschonden is. In eene hoeveelheid licht is, zoo als men zegt, lichtstof aanwezig. In beiden, zaad en licht, kunnen wij de levenskracht of lichtstof niet waarnemen, waarom is het niet in beiden eene stof, of eene kracht. In de meeste natuurwetenschappen gaat dus het bewijs voor stoffelijkheid en onstoffelijkheid mank; immers alle ligchamen worden door de zwaartekracht der aarde aangetrokken, zij bezitten dus zwaarte, dit is wel de algemeenste en noodzakelijkste eigenschap der stof, en nogtans ontbreekt dit bewijs voor de onweegbare stoffen ten eenenmale, even als voor de krachten.
Men heeft de, nagenoeg oneindige deelbaarheid der stof in niet mindere mate op de onweegbare stoffen, en, bij uitnemendheid, op de krachten toegepast.
Men heeft gezegd: de stof is slechts stof; maar de krachten zijn van goddelijken oorsprong, en dáárom onstoffelijk.
Men zal zien tot welke ongerijmdheden deze redeneringen leiden.
Het heelal bestaat, als een werk des Scheppers, uit gemaakte of geschapene dingen, en daartoe behooren zoo wel de krachten als de stoffen. Indien het hebben van

{==57==} {>>pagina-aanduiding<<}
een begin het hebben van een einde na zich sleept, en daarop de vergankelijkheid der stof berust, dan vervallen wij in de troostelooze noodwendigheid te erkennen, dat ook de krachten dat lot zullen ondergaan en ook wij, ofschoon bedeeld met geestkrachten, zullen ophouden te bestaan. Houden we slechts de stof met een begin en daarom met een einde, dan vallen we in de ongerijmdheid ons krachten te moeten voorstellen, afgescheiden van de stoffen, en er bestond alzoo eene zwaartekracht, eene kracht van gravitatie, van zuurstof om zich met ijzer tot oxyde te vereenigen, zonder dat een enkel atome daarmede bedeeld was; wat nog meer is, alle die krachten waren, als de Schepperzelf, zonder begin, en stonden als ware godheden buiten de schepping. Maar wat geeft ons regt de stof als vergankelijk te doen beschouwen? De natuuronderzoeker heeft met genoegzame zekerheid het bestaan der aarde op vele millioenen eeuwen bepaald, en wij zien nog millioenen eeuwen voorwaarts; wij blikken wel op verandering der vormen, maar geenszins op ontstaan of verdwijnen. Waarom moet de stof vergankelijk zijn? Is zij dan minder het werk des makers dan de krachten? Wie onzer zal beslissen, of het moeijelijker is een deeltje stof dan een deeltje zwaartekracht te maken? Wie zal een maatstaf vinden om te zeggen, wat werk der Godheid meer of minder waardig is geweest? Gij werpt een oude spijker verachtelijk weg, en toch bestaat hij uit eene stof, zonder welke gij niet kunt bestaan. Gij verbergt uw gelaat voor een kreng of een mesthoop, en binnen weinig tijds zal uw oog de prachtigste bloemen en gewassen zien, uw tong de heerlijkste vruchten proeven, en uw neus de welriekendste geuren opnemen, waarvan die kreng en mesthoop de zamenstellende deelen uitmaken.
Terwijl wij deze dingen voor onze oogen zien gebeuren, hoe zullen wij dan beslissen over de waarde van eenig voorwerp der schepping? Mogen wij aannemen, dat de aarde een nevel zij geweest of een bolletje van atomen, wij kunnen ons voorstellen, dat zij, na hare bestemming bereikt te hebben, tot den vorigen toestand

{==58==} {>>pagina-aanduiding<<}
terugkeert om op nieuw den cirkel te doorloopen, en het bestaan of leven eener planeet door wisseling wordt uitgedrukt, maar voor een vergaan der stof hebben we geen enkelen houdbaren grond. Wij moeten de stof met denzelfden eerbied beschouwen als de krachten, beiden zijn door God geschapen; Hij kan ze beiden eeuwig laten bestaan of doen wegzinken in het niet. Nogtans is eene vernietiging van hetgeen eenmaal is voortgebragt, geen denkbeeld der godheid waardig; in het scheppen, ontwikkelen, teruggaan en herhaald ontwikkelen en eindeloos vermenigvuldigen is het geheim eener eeuwige werkzaamheid gelegen.
De onstoffelijkheid der krachten voert eene andere gevolgtrekking met zich, die ons al ras zal blijken onaannemelijk te wezen. De krachten namelijk, zijn geschapene dingen, en zij deelen de eigenschap der onstoffelijkheid met den Schepper; men stelt den Schepper aan het hoogste punt der reeks van dingen door Hem-zelven geschapen. De krachten kunnen niet God-zelf zijn, want een huis is niet de timmerman-zelf; noch een uitvloeisel, want dan waren ze een deel van Hem; noch eene voortplanting, want dan waren ze gelijk aan Hem. Krachten, zielen, geesten, het zijn alle gemaakte dingen, nog oneindig verder van den Maker verwijderd, dan het schoonste beeld van den beeldhouwer is.
Aan welke zaak ter wereld zoude het schaden, indien wij de stof als eeuwig en de krachten als stoffen erkennen?
De onstoffelijkheid is eene eigenschap, die alleen toekomt aan den Schepper. De hooghartige en verwaande mensch heeft aan het gezegde: dat de mensch naar Gods beeld en gelijkenis is gemaakt, de gevolgtrekking ontleend eener gelijkheid; alsof eene beeldtenis iets meer ware dan een afdruksel, dat ons herinnert aan den persoon, zonder dat hetzelve echter een millioenste grein zijner stof of krachten bezit. Zoo is ook de mensch in zijne stoffelijke en zedelijke volmaaktheid een afdruksel, dat ons doet denken aan God, zonder dat hij eene enkele eigenschap van zijnen Maker bezit.

{==59==} {>>pagina-aanduiding<<}

Waarom moet de geest der menschen onstoffelijk wezen? Kan God aan eenen stoffelijken geest geen eeuwig bestaan verzekeren, en alzóó den mensch een afdruksel Zijner heerlijkheid doen zijn? Blijft Hij dan niet, na de volkomenste gelukzaligheid der menschen, hun God, hun Maker, en de Gever, die alles, met een wenk kan ontnemen? Zal Hij niet oneindig boven ons verheven zijn, en zullen wij immer aan Zijne magt kunnen ontworstelen? Er kan nooit van eene gelijkheid, maar slechts van eene gelijkenis met God sprake zijn; zelfs niet na de de hoogst denkbare volmaking.
Men neemt aan, dat stoffen en krachten veranderlijk zijn, zelfs de geest des menschen kan zich volmaken of van het pad der volmaking afwijken. De geschiedenis der aarde bewijst ons, dat de vorming der aardlagen, de planten en dieren onder andere verhouding of toestand der krachten hebben bestaan, dat geheele familiën verdwenen zijn, en sommige planten en dieren geheel andere eigenschappen hebben bezeten, dan we tegenwoordig kennen. Verandering is het merkteeken, dat op al het geschapene is gedrukt, God alleen is onveranderlijk, en ook dáárom kan Hij niets gemeens hebben met de ons bekende stoffen en krachten.
Men heeft ook gesproken van de dienstbaarheid der stof en de heerschappij der krachten, en alzoo zoude de geest der menschen heerschappij voeren over de stof; heerschappij! Met zulke monstergewrochten der menschelijke overmoedigheid noemt zich de mensch de heer der schepping, en hij is niet in staat een korrel broods uit een steen te vormen, om voor den hongerdood beveiligd te zijn! Wat zal het baten zoo wij al zaad in den akker strooijen en er is geen vruchtbaarheid; wat baat de heerschappij van duizend millioenen menschen der aarde om een enkelen orkaan te weêrhouden, om een gestorven grashalmpje in het leven terug te roepen! Niet de stof is dienstbaar aan de krachten, maar de eene stof is dienstbaar aan de andere, naar vaste en, zoo lang de Schepper het wil, onveranderlijke wetten. Alles duidt op die wederkeerige dienstbaarheid. De eene vorming

{==60==} {>>pagina-aanduiding<<}
der aarde was dienstbaar aan de andere, het plantenrijk dient de dieren, en deze den mensch, en wederkeerig dienen ze elkanderen. Zoo dienen de levenskrachten de zielskrachten, en deze de geestkrachten, en allen dienen wederkeerig elkanderen, en zouden wij die krachten onstoffelijk noemen en alzoo eene eigenschap der Godheidzelve, dienstbaar maken aan de stof? De natuurkundige moet nog een stap verder gaan en onder zijne onweegbare stoffen de levenskrachten, de ziels- en geestkrachten, de krachten, in één woord, dezer planeet tellen, opdat er eene reine afscheiding zij tusschen den Maker en het maaksel. Voor alle stoffen en krachten moeten wij een begin aannemen, moeten wij zelfs eene ruimte toestaan in het heelal; slechts het onstoffelijke is aan geene ruimte gehouden, aan geen begin of einde; indien de onstoffelijkheid geen attribuut is van godheid, dan is het voor ons niets dan een hersenschim.
Alzoo zijn er slechts stoffen, weegbare en onweegbare; overal met elkaâr verbonden en wederkeerig elkander dienstbaar. De levensstoffen en zielsstoffen zijn verbonden met de zuurstof, stikstof en waterstof en met de onweegbare stoffen, zoo als de warmte aan geene stof ontbreekt, zoo als de electrische overal is; zij allen zijn binnen de grenzen der planeet bevat; maar de geeststoffen zijn ook daar buiten in den aether, die de ruimte der zonnestelsels vult; zij ook vereenigen zich met andere stoffen, en de levensvatbare kiem des menschen is eene vereeniging van weegbare en onweegbare stoffen, geschikt om de geeststoffen op te nemen en waarbij de geeststoffen tot een persoonlijk geheel zamentreden, dat, daar een persoon ondeelbaar is, ook zonder de stoffen, waaraan het gebonden was en tot persoonlijkheid kwam, blijft bestaan. Dat persoonlijk geheel, de geest, kan zich op deze planeet niet anders dan met de stoffen der planeet verbinden, maar, daarvan gescheiden, een zelfstandig bestaan in den aether des heelals aannemen. Dáár is het, dat de geesten nederzien op de planeten; zien hoe hunne deugd, tot in de verste nageslachten gadegeslagen, vruchten draagt, die hun de blijdschap der zaligen

{==61==} {>>pagina-aanduiding<<}
verleent, en hoe hunne ondeugden rampzalige gevolgen voor nagebleven afstammelingen en nageslachten na zich slepen, en hun het bitterst gevoel van berouw en droefheid geeft tot de sporen dier ondeugden van de aarde verdwenen zijn. Het eerste is gelijk aan den hemel, het tweede aan de hel. Dáár is ons een eindelooze tijd geschonken om onze deugden te vermeerderen, en onze ondeugden te betreuren; maar in beide gevallen om hetzij in blijdschap, hetzij in droefheid eenmaal volkomen gelukkig te worden. Het oogenblik des stervens hier op aarde is onze geboortestond in den aether des heelals, en zijn het toonen van smart, die bij onze scheiding hier vloeijen, het zijn toonen der heiligste vreugde, die dáár onze aankomst begroeten. Alzoo is waarachtig het sterven een gewin.





De infante.

(Vervolg van bl. 42.)

II.

Filips II wachtte te Badajoz, tot de Hertog van alba het Portugesche Rijk zou hebben veroverd. Hij wilde dan naar Lissabon gaan, om zich te doen kroonen. De Koningin, de Infanten, het geheele Spaansche Hof hadden het prachtige palels Buen-Retiro en de sombere heerlijkheid van het Escuriaal verlaten, om den Koning naar Badajoz te volgen; welke kleine stad, voor een oogenblik, het middelpunt was geworden vanwaar de souvereine orders uitgingen, aan welke men tot de uiteinden der wereld gehoorzaamde. Filips had het oude Alcazar, dat de hooge stad beheerschte, kunnen bewonen; maar hij verkoos de Abdij der Benedictijnen boven de Moorsche vesting, waarop ferdinand eens het kruis plantte. De abdis had de poort voor den Koninklijken gast en zijn gevolg geopend, en men kwam dus vrijelijk in vertrekken anders voor wereldlingen niet toegankelijk. Volgens de Spaansche Hofgewoonte sliep echter geen

{==62==} {>>pagina-aanduiding<<}
man dan de Koning onder hetzelfde dak met de Koningin. De kloosterdeuren waren bij den dag geopend voor de Grooten van 's Konings dienst; maar des avonds, wanneer hij te bedde ging, ontsloeg hij zijne kamerheeren en edellieden, tot zelfs zijne kamerdienaars, en bleef hij dus alleen omringd door de dames van het huis der Koningin. In de voorportalen nogtans waakten Spaansche en Duitsche lijfwachten, en de Edellieden hadden allen een sleutel, om des morgens tot den Vorst te kunnen naderen. De Abdis was, met hare kudde, naar een afzonderlijk gebouw geweken. Filips bewoonde hare cel. Daar, gelijk te Madrid en in het Escuriaal, leefde hij als een gekroonde monnik, te midden van al de grootheid en strengheid, die een mensch kunnen verhovaardigen en tevens vernederen. Het kabinet, waaruit hij de bevelen gaf, die over het lot van natiën beslisten, was een oratorium. Men zag er, naast het Koninklijk zegel en den degen van karel V, een doodshoofd en een Carthuizer rozenkrans.
De gedunde bende van Kapitein rodriguez kwam, tegen den avond, te Badajoz aan, en Don sancho, vooruit gereden, om de bevelen des Konings te vernemen, ontving Donna luïsa aan de deur des kloosters. Zij had hare moeijelijke reize geëindigd in eene soort van draagbaar, in der haast van boomtakken gemaakt, en een ruitersmantel, over haar uitgespreid, bedekte haar als een lijkkleed. Sedert het oogenblik van hare bezwijming was zij in een staat van verdooving gevallen. Geen woord was meer over hare lippen gekomen, en hare bleekheid, bij de onbewegelijkheid harer trekken, kon doen twijfelen of zij nog tot de levenden behoorde. Evenwel, toen de deuren opengingen, toen de draagbaar aan den voet van den grooten trap stil hield, alwaar de hofdames der Koningin haar opwachtten, rigtte zij zich rillende op en wierp een somberen blik om zich heen. Met de hand over het voorhoofd strijkende, alsof zij trachtte zich haren toestand te herinneren, verliet zij den draagzetel. Don sancho boog zich met eerbied:
- Mevrouw! - sprak hij - mijn last is geëindigd,

{==63==} {>>pagina-aanduiding<<}
verwaardig u mij te vergeven wat er gestrengs in geweest is voor u.
- Don sancho! - antwoordde zij, met hoogheid - Gij hebt de hand aan eene Infante van Portugal durven slaan. Dat behoort u het hoofd te kosten, wanneer het lot van den krijg u in onze magt stelt. Maar ik wil trachten die beleediging te vergeten, voor welke een man van uwen stempel niet terugbeeft!... Ga!... God neme u in Zijne hoede!
Donna luïsa volgde langzaam de Dames tot hare bewaking bestemd: twee statige matronen, in 't zwart, met stijve nederhangende sluijers. Alles in het groote gebouw was even somber en stil. Vrouwen in kleeden met lange slepen, en trotsche Grandes, die 't regt hadden in de tegenwoordigheid des Konings gedekt te blijven, traden langzaam door de duistere gangen, slechts flaauw met eenige lampen voor de heiligen-beelden verlicht. Zij gingen elkander groetend, maar zwijgend voorbij, terwijl het geluid der treden door den nagalm dof werd herhaald.
De Prinses, aan de weelderige pracht van het Portugesche Hof gewoon, meende, dat Don sancho haar misleid had, toen hij zeide, dat zij tot den Koning zou worden geleid. Zij dacht naar eene kloosterlijke Staatsgevangenis gebragt te zijn; maar in het voor haar bestemde vertrek herkende zij het Koninklijke van haar verblijf. Vlaamsche tapijten bekleedden er de muren; onder een ïvoren christus-beeld hing eene kostbare parelmoeren schelp als wijwatersbak, en het toilet, als een altaar versierd, droeg een spiegel van Venetiaansch glas, in een dier wonderfraai gewerkte lijsten, aan welke somtijds het halve leven eens kunstenaars besteed werd.
De Prinses was naar ligchaam en geest afgemat, doch haar vaste wil hield haar staande. De grootheid haars ongeluks zelve verhief haren moed. Hare zwarte oogen hadden eene onbeschrijfelijke uitdrukking van kalm lijden. Een vlugtig rood kleurde hare bleeke wangen. Zij was zeldzaam schoon in dat lange kleed, welks plooijen hare rijzige gestalte te meer deden uitkomen.

{==64==} {>>pagina-aanduiding<<}

Eene der dames plaatste een stoel voor de toilet-tafel, en vroeg met eene diepe neiging:
- Mevrouw! behaagt het u van kleeding te verwisselen? Gij hebt slechts een oogenblik. De Koning verwacht u dadelijk bij zich.
Een weinig bevend antwoordde zij langzaam: ‘Ik ben gereed voor den Koning te verschijnen, gelijk ik ben.’
De twee bewaarderessen zagen elkander met verbazing aan, maar Donna luïsa hief haren sluijer op, en wierp hare lange lokken naar achter, en herhaalde op een toon, die alle tegenspraak voorkwam: ‘Ik ben gereed.’
De wachteressen bogen zich eerbiedig en gingen haar voor. Zij volgde aanvankelijk met een vasten tred; doch toen zij voortging was het haar als of de steenen der gang onder hare voeten weken en een afgrond zich voor hare schreden ontsloot. Een aanhoudend gonzen klonk in haar oor. Hare oogen schemerden, haar hart klopte hevig, met ongelijke slagen, en zij was eene bezwijming nabij, toen de haar geleidende vrouwen, na eenige kamers met haar te zijn doorgegaan, stilstonden, en de eene haar op eene deur wees en zachtjes zeide:
- Ga daar binnen, Mevrouw! 't is het bevel des Konings.
Donna luïsa trad werktuigelijk over den dorpel, het voorhangsel sloot zich achter haar, en zij stond voor filips.
- Ga zitten, Donna luïsa! - sprak hij, zonder het hoofd op te heffen.
Op die stem onwaakte zij uit hare bedwelming. De bewustheid van haren toestand keerde weder; de hartklopping bedaarde, en na weinige oogenblikken zag zij met kalmte rond. Zij was met den Koning alleen. Hij zat voor eene tafel met papieren. Het licht van een groot getal waskaarsen, op een zilveren candelabre geplaatst, viel op zijne handen, die blank waren als de handen eener vrouw, terwijl zijn gelaat achter een lichtscherm half verborgen bleef. Filips, ofschoon drie-en-vijftig jaren oud, en verouderd door den arbeid en den last der regering, had de voorregten der jeugd nog ten deele be-
{==65==} {>>pagina-aanduiding<<}
houden; zijn houding was nog vlug en buigzaam. Zijn gelaat, met rimpels geplooid, was nog levendig, en zijn haar was dun, maar had nog eene twijfelachtige blondheid behouden. Zijn voorkomen droeg den stempel van eerbied gebiedende majesteit, zijn blik was koud, mat, doordringend en moeijelijk te verdragen. Thans scheen hij in het lezen eener uitvoerige briefwisseling geheel verdiept. Donna luïsa had dus tijd om zijne onbewegelijke trekken te beschouwen, doch hunne strakheid schrikte haar af. In het vertrek rondziende zag zij een bidbank, een christus-beeld, van natuurlijke grootte, en andere voorwerpen, die 's Konings Kabinet naar eene kapel deden gelijken. Een aantal schilderijen bedekten de wanden, doch onder die afbeeldingen van kluizenaars en martelaars zag zij, met verwondering, drie portretten van vrouwen van zeldzame schoonheid. De hoofden dier vrouwen, van welke twee gekroond waren, schenen uit de lijsten vooruit te komen, en hare blikken op filips te vestigen.
Niets brak de stilte van dit zonderlinge bijeenzijn af; de beweging van buiten drong niet in deze afzondering door. Men hoorde er niets dan het eentoonige getik van den slinger eens uurwerks en het klateren der papieren, welke de Koning aanraakte. Eindelijk hief hij het hoofd op en sprak:
- Kom nader, Donna luïsa!
Zij naderde langzaam en bleef eenige schreden van de tafel staan.
- Zijt gij behandeld, gelijk ik bevolen heb, met al den eerbied aan u verschuldigd?
- Don sancho d'avila heeft de bevelen van uwe Majesteit niet verzuimd. Hij heeft mij gestreng bewaakt en zich gedragen als iemand die besloten had mij hier te brengen levend of dood.
- Zoo waren mijne bevelen. - hernam filips koel; maar tevens zag hij luïsa met eenige verwondering aan. Misschien had men nog nimmer aldus tegen hem gesproken. Er lag in de houding en beweging der Prinses een verwijt, dat hij niet verwachtte.

{==66==} {>>pagina-aanduiding<<}

- U naar Spanje doende komen - vervolgde hij zachter - heb ik u willen behoeden tegen de gevaren, waaraan gij waart blootgesteld, in een land door den krijg geteisterd. Uwe plaats is bij de Koningin, en als zij Badajoz verlaat, volgt gij haar naar Madrid.
- Sire! - hernam Donna luïsa met treurige waardigheid - Gij zijt meester van mijn lot; ik zal gehoorzamen; maar uwe bevelen ontvangende, verklaar ik die niet te volbrengen dan buigende voor geweld. Mijne plaats is niet aan het Spaansche Hof, maar bij den Koning, mijn vader, of in eenige afzondering, door de wereld vergeten. Ik heb gehoopt, dat uwer Majesteits welbehagen mij een verblijf in een klooster zou hebben bestemd.
- Wij willen onze Portugesche onderdanen niet doen zeggen, dat wij Donna luïsa van de vrijheid beroofden.
- Waarom niet, Sire!? Behandel mij niet als Prinses en bloedverwante; maar als de dochter uws vijands. Ik verzoek dat als eene gunst.
- Wensch niet, dat ik u die toesta. - sprak hij met eene soort van glimlach - Wij hebben nog nooit een vijand getroffen, die niet aan onze knieën om genade heeft gesmeekt. Dat God en de Lieve Vrouw u voor onze gramschap behoeden!
- De toorn van God alleen is te vreezen, Sire!
Filips zag Donna luïsa, wier blik neêrgeslagen bleef, minder geraakt dan verwonderd aan, en hernam bijna dadelijk en koel:
- De Hertog van alva is voor Lissabon; hij heeft Villaviciosa, Evora, Setubar en vele andere steden ingenomen; overal komen mijne oproerige onderdanen tot onderwerping, en reeds nu ben ik meester over Portugal.
- Door het regt van verovering, Sire! Gij zijt de magtigste vorst der Christenheid, en uwe legers kunnen nog meerdere Staten aan u onderwerpen.
- God behoede mij, dat ik ooit door een onregtvaarvaardigen oorlog een enkele parel aan mijne kroon zou willen hechten. Ik heb mijn regt met de wapens in de

{==67==} {>>pagina-aanduiding<<}
vuist ondersteund, omdat het wettig is. De kerkelijke en wereldlijke regtbanken hebben uitspraak gedaan.
- Als zij de afzetting mijns vaders hebben uitgesproken, hebben zij eene overweldiging gewettigd. De dood alleen, Sire! kan hem van den troon rukken, die er door zijne geboorte op is geplaatst.
Filips knikte toestemmend, en antwoordde:
- Maar Don antonio, uw vader, is slechts de onechte zoon van eene Portugesche Infante.
Op dit gezegde trad luïsa een stap terug; haar gelaat werd plotseling door een levendig rood overdekt, en zij riep uit:
- Uwe Majesteit weet, dat Donna violante, mijne grootmoeder, de wettige gade van den Infant luïs is geweest. Daaraan heeft tot nu tot niemand getwijfeld, en mijn vader heeft den titel van Hertog van Béja gevoerd, tot hij dien van Koning aannam.
- Er zijn geene bewijzen, geene getuigen van dat huwelijk.
- De bewijzen! - herhaalde Donna luïsa, met eene verwondering, die hare andere indrukken overheerschte - De bewijzen! Maar, Sire! zij bestaan. Hoor de volksstem, zij zal u die geven. Welke twijfel kan er rijzen omtrent eene zaak, die voor 't aangezigt van een geheel volk is geschied. Don luïs, mijn grootvader, beminde Donna violante de gomez, en huwde haar. Weldra stierf zij, hem een zoon, Don antonio van Portugal, mijn vader, nalatende. Er is geen duidelijker geslachtboom, en geen zoo gemakkelijk te onderzoeken.
Filips schudde het hoofd.
- De huwelijksbewijzen ontbreken. De Heilige Vader heeft ze gevraagd. Don antonio heeft ze niet kunnen geven. Er is geene acte van de voltrekking; er is niets.
- Dan zijn de bewijzen vernietigd, Sire! Wie deze gruwelijke misdaad heeft gepleegd, zal er bij God voor boeten.
Er volgde eene stilte. Donna luïsa, neêrgebogen en bedroefd, scheen kracht te zoeken tot het verduren dezer beleediging.

{==68==} {>>pagina-aanduiding<<}

- Zoodat dan - hernam zij - de oudste tak van het Koninklijk Portugesche Huis, voortaan de gebrokene wapens der bastaarden zal moeten voeren! Rang, titels en erfenis verliezen! Ik begrijp nu, waarom Don sancho, mij aansprekende, scheen te vergeten, dat hij tot eene Infante sprak; uwe Majesteit had hem onze vernedering bevolen.
- Wij hebben zulk een gewigtig vraagstuk niet ligtvaardig beslist. De Godgeleerden hebben haar onderzocht, ons regt erkend, en de onwettigheid der geboorte van Don antonio bevestigd.
- Uw regt, Sire? Hebben zij dan vergeten, dat na Don antonio en vóór uwe Majesteit de Hertog van braganza de naaste is.
De Koning zocht onder de voor hem liggende papieren een blad, waaraan een zegel hing, dat Donna luïsa herkende.
- Ziedaar een brief - sprak hij - van de hand van Don juan de braganza. Hij verzekert ons van zijne trouw, en geeft acte van zijne onderwerping.
- De laaghartige! - riep Donna luïsa met diepe verachting uit.
De Koning beschouwde haar weder met dezelfde verwondering, en er mengde zich daarin geen 't minste blijk van toorn. Den brief van den Hertog van braganza uit de hand werpende, zeide hij, afgetrokken, en op de tafel leunende:
- Ga zitten, Donna luïsa; ik laat u nog niet gaan.
Zij boog zich maar bleef staan, leunende op den rug van den armstoel, dien hij haar had aangewezen. Toen nam hij het lichtscherm, dat de tafel beschaduwde, weg, en de waskaarsen wierpen een helder licht op de Prinses.
Filips beschouwde met geheime bewondering dit gelaat zoo zuiver van schoonheid, die trekken zoo vol fierheid en smart. Hij verzonk in eene soort van mijmering. Toen streek hij met de hand over het voorhoofd, en zeide met blijkbaren onwil:
- Er is een verraderlijk gerucht in Portugal verspreid, Men zegt, dat Don sebastiaan niet dood zij.

{==69==} {>>pagina-aanduiding<<}
Mijne vijanden trachten dit verzinsel ingang te doen vinden. Hebt gij er van hooren spreken?
Donna luïsa verbleekte, en antwoordde met eene ontroerde stem: ‘Neen, Sire! maar het kan waar zijn.’
- God laat niemand op deze wereld terugkomen, die Hij eenmaal in Zijne glorie heeft opgenomen.
- Zijne barmhartigheid kan het leven van Don sebastiaan behouden hebben. In den slag van Alcazar-Quivir is de Koning vermist, maar zijn lijk is niet gevonden.
- Twee jaren zijn er verloopen, en niemand heeft hem levend aanschouwd. Nu wil een bedrieger het volk misleiden en neemt vermetel den naam van Don sebastiaan aan. Als hij 't ware, als een wonder hem had teruggebragt, zoudt gij er van onderrigt zijn, Donna luïsa.
Hij zag haar aan alsof hij den grond harer gedachten wilde peilen; maar zij verduurde zijn blik, en antwoordde slechts met een ontkennend teeken.
- Men zoekt dien avonturier. - hernam filips - Hij zal het bedrog met zijn leven betalen. Ik heb gelast, hem, na zijne gevangenneming, op te hangen, zonder vorm van proces.
- Sire! - riep de Prinses verschrikt uit - indien hij Don sebastiaan eens ware! De wegen der Voorzienigheid zijn ondoorgrondelijk. Zij kan hem ons teruggeven.... Gij zijt regtvaardig; gij zijt een groot Vorst; gij vreest God; gij zoudt niet voor Hem willen verschijnen met die misdaad belast. Om uw regt op Portugals kroon te behouden, zoudt gij het bloed niet willen vergieten van een Koning, van een bloedverwant!
Filips gaf teekenen van ongeduld. Zijn anders onbewegelijk gelaat vertrok zich, en hij sprak met bitteren spot:
- Gij gelooft dus aan de wederöpstanding van Don sebastiaan? Bij al wat heilig is, ik dacht niet u in deze vermetele bedriegerij gemengd te zien. Nu, wij zullen ons niet overijlen, Donna luïsa! Moeten wij misschien een vrijgeleide aan den voorgewenden Konïng zenden, dat hij hier kome, om te worden herkend?

{==70==} {>>pagina-aanduiding<<}

- Hij zal komen, Sire! Hij zal gewisselijk komen, indien hij leeft; gelijk ik hoop en geloof.
- Ha, gij zijt er zéker van! En toch zegt gij mij, niets, volstrekt niets, van hem te weten.
- Ja, Sire! niets. Sedert ik in de magt was van Don sancho, bewaakte mij deze van nabij, en liet vriend noch vijand mij naderen. Op onzen togt heb ik met niemand gesproken dan met eene mijner dames, gevangene gelijk ik.
- De Hertogin van avero? Gij zult haar spoedig wederzien. Kapitein rodriguez gaat andermaal naar de grenzen. Hij zal den rebellen geene genade schenken. De Hertogin alleen blijft gespaard.
- God beware den Koning! - sprak Donna luïsa, zacht genoeg dat filips haar niet hoorde.
Tot dus verre had zij alle smarten en schrikken beheerscht; maar eindelijk bezweek zij. Wat zij geleden had en leed, ging menschelijke krachten te boven. Hare oogen verduisterden; hare knieën knikten. Een oogenblik worstelde zij nog tegen de benaauwdheid, die hare borst beknelde, maar toen bezweken hare vermogens; haar bewustzijn verdween; zij viel zonder beweging voor de voeten des Konings.
Met een zweem van ontroering riep hij uit:
- Donna luïsa! wat is dát?! Wat deert u?!
Reeds tastte hij naar eene tafelbel; maar hij bedacht zich, en deed niemand komen, en hief zelf de Infante op. Zij ademde niet, haar hart sloeg niet, zij was als een doode. filips boog zïch over haren blecken, zwijgenden mond, om eene ademhaling op te vangen; maar hij vernam niets, en voelde niets dan haar ijskoud gelaat. Toen plaatste hij haar in een der armstoelen, en bleef voor haar staan, en wendde zijn somberen blik niet meer van haar af. Snelle, blakende gedachten vlogen door zijnen geest. Dagelijks zag hij het bleeke, ziekelijke gelaat der Koningin. Bij den aanblik van Donna luïsa gevoelde hij plotseling, nog met vurige, jaloersche drift, gelijk weleer, te kunnen beminnen. Die toestand duurde

{==71==} {>>pagina-aanduiding<<}
eenige minuten; toen sloeg de Prinses hare oogen weder op, en zuchtte diep, als iemand, die uit een angstigen droom ontwaakt.
- Donna luïsa. - sprak filips, wiens trekken weder hun ongevoelig masker hadden aangenomen - de kracht van uwen geest is grooter dan die van het ligchaam.
- Ik dacht te sterven! - antwoordde zij met eene zwakke stem, en poogde op te staan.
- Herstel u. - sprak hij, haar ondersteunende - Uwe vrouwen zijn daar. Zij wachten u; ik stel u onder hare zorgen. Een nacht rustens zal uwe krachten versterken. Morgen zal ik-zelf u aan de Koningin voorstellen. - Toen op hare kleeding wijzende, vervolgde hij eenigzins verwijtend: - Mijne gevangene heeft in haar strijdkleed voor mij willen verschijnen. Arme maagd, den oorlog ongewoon, die bezwijmt als men haar zegt, eenige mannen over den kling te willen jagen!
Hij geleide haar tot aan de deur, en toen zij die was uitgegaan, trad hij naar het venster, en door de beschilderde glazen verborgen, zag hij hoe zij de kloosterplaats overging, door de beide hofdames ondersteund. Reeds was zij verdwenen toen hij haar nog nazag, en lang bleef hij daar staan in sombere gedachten verdiept. Zijn geest was verward. Hij trachtte aan zijne denkbeelden eene andere rigting te geven; maar die zelfde man, wiens magt over anderen zoo onbeperkt was, had geen vermogen op zich-zelven. Hij kon slechts veinzen. Zijne gehechtheid aan zijne kerk was opregt; doch hij achtte zich-zelven groot en regtvaardig als God; en, in zijnen hoogmoed meende hij zonder zonden te zijn. Geenerlei schroom verontrustte zijn geweten. Zich nederzettende op den stoel op welken Donna luïsa gezeten had, sprak hij in zich-zelven: ‘De Koningin is zóó zwak, dat zij niet lang meer kan leven.... God zij haar genadig!.... Wij kunnen haar verliezen!... Ik heb maar één zoon... Het welzijn van het Rijk kan mij eene nieuwe echtverbindtenis gebieden!...


{==72==} {>>pagina-aanduiding<<}

III.

Aan Spanjes Hof heerschte eene drukkende, slaafsche étiquette. De Koningin, anna van Oostenrijk, had nooit een voet kunnen verzetten, dan naar de regelen van die onzigtbare magt. Te Badajoz, even als te Madrid, ging zij nooit uit dan om, in eene draagkoets en door hare dames gevolgd, kloosters te bezoeken, of negendaagsche gebeden in de kerken te doen. Als zij te voet ging mogt 't niet anders zijn dan onder een verhemelte. Er waren ook maar twee mannen in de wereld, die zij zonder getuigen zien mogt: de Koning en haar biechtvader. De hooge geestelijken en gezanten van andere hoven alleen uitgezonderd, moest zij tot elk ‘gij’ zeggen. Hare hof- en staatsdames, ook van de hoogste geboorte, dienden haar met ééne knie op den grond; slechts de Spaansche Grandes hadden het regt om in haar bijzijn te zitten. Te midden van die ijskoude grootheid kwijnde zij weg van verveling; misschien ook wel door een van die geheime zielskwellingen, die eerst eindigen in het graf. Uit Duitschland had zij eene herinnering medegebragt, niet te verdoven door den rang tot welke zij was gestegen; in stilte beweende de Koningin van Spanje de dagen, waarin zij gehoopt had Hertoginne van Gratz te zullen worden.
Filips bepaalde den rang niet, door Donna luïsa aan het Hof te bekleeden. Zij werd eenvoudig aan de Konin voorgesteld, behield den titel van Hoogheid, en genoot dezelfde voorregten en eerbewijzen als de Infanten. In de kerk zat zij in de afgeschoten bank der Koningin; den Koning mogt zij naderen zonder geroepen te zijn, en overal had zij den rang boven de Camareramajor (opperhofmeesteres). Even als de Infanten, was ook zij dag en nacht omgeven en bewaakt door dames tot hare dienst bestemd. Zij was dus meer van de wereld gescheiden, dan achter kloostermuren, en bleef ter prooi aan pijnelijke onzekerheid, omtrent alle hare dierbaren. Vruchteloos poogde zij te vernemen, welk gevolg de togt van rodriguez had gehad, en waar isabella zich

{==73==} {>>pagina-aanduiding<<}
bevond. Wie zij er naar vroeg, wenden onkunde voor, of wisten er inderdaad niet van. Eindelijk vroeg zij 't den Koning-zelven, maar hij antwoordde als of hij 't gebeurde reeds half vergeten had:
- De oproerlingen zijn verstrooid; er is nu eene Spaansche bezetting in de Atalaya. De Hertogin van avero moet ergens in een klooster zijn, waarheen de Kapitein haar gebragt heeft. Hij is wel in staat losgeld voor haar te eischen, even als voor eenige ruiters, die hij gevangen maakte.
Bij de Koningin sprak men over geene Staatszaken; naauwelijks liet filips toe, dat men er gewaagde van 't geen in Portugal voorviel, en zich verheugde over de overwinningen daar behaald. De tijd werd er in verveling en onverschillige vadzigheid gesleten, zonder eenige afleiding, dan 't waarnemen van kerkpligten met de beuzelachtigst vrome werkheiligheid. Dat zwaarmoedige leven echter paste wel voor Donna luïsa's toestand; zij betrachtte de fiere onderwerping aan haar ongeluk voegende. Intusschen gevoelde de Koningin medelijden en belangstelling voor de Prinses, die, gelijk zij-zelve, in dit hof vreemd en verlaten was. De Vorstin behandelde haar met genegen vertrouwelijkheid, door de étiquctte vergund, maar die zij niet altijd aan de Infanten betoonde.
De Koning sprak zelden tegen Donna luïsa; maar zijn doordringende blik volgde haar steeds, en niet zelden raakte zijn gekroonde armstoel aan het kussen, waarop zij gezeten was. Naijverig nam hij hare treurigheid waar, en de gedruktheid waar tegen zij worstelde, en de smartelijke aandoening, die zij te vergeefsch zocht te bedwingen, zoo vaak zij iets vernam van hetgeen er buiten het Hof omging.
Ondertusschen nam de kwijning, die de krachten der Koningin ondermijnde, zigtbaar toe; ofschoon de hofdames, welke haar met overmaat van oplettendheden kwelden, dit niet schenen op te merken. Bijna stervende moest zij toch dezelfde pligten vervullen, dezelfde kleinigheden in acht nemen, die haar vroeger waren opgelegd. Zij alleen begreep 't hoezeer haar einde naderde:

{==74==} {>>pagina-aanduiding<<}
doch ontveinsde deze overtuiging gelijk zij de verborgen oorzaak van haren dood had verborgen gehouden. Niet zonder vreeze echter dacht zij over het gewigt van den overgang uit deze wereld, en somtijds door schrik bevangen, smeekte zij Gode te vuriger haar bij te staan. Zij weende over hare jeugd, onder 't akelig eergenot van oppermagtige hoogheid gesleten, en over het vroege einde harer dagen, in welke zij nog geen geluk had gekend.
Op zekeren avond zat Donna luïsa bij het bed der Koningin, die, zwak en benaauwd, met gevouwen handen daar neder lag. De opperhofmeesteres en eenige hofdames zaten bij een venster, door welks geopende gordijnen de drukkende buitenlucht naar binnen drong. Het licht van den bliksem schitterde bij wijlen; het onweder dreunde in de verte, en de wolken hingen als zwarte lakens voor het uitspansel, dat slechts hier en daar nog eene ster vertoonde. Diepe stilte heerschte in de ruime kamer, anders de vergaderzaal van 't kloosterkapittel. Twee groote candelabres met welriekende waskaarsen verspreidden een helder licht tot in de alkove der Koningin, waarvan de gordijnen ten halve open waren. Naast het bed was eene verhevenheid met drie treden, op welke eene kleine tafel stond met eenige boeken. Donna luïsa zat op de tweede trede en las voor, uit een deel der werken van fray luïs de leon.
Sedert eenige oogenblikken luisterde de Koningin niet meer naar diens geloof en zachte treurigheid ademende poëzij. De Vorstin had haar hoofd op de satijnen kussens neêrgelegd, en hield met een kanten zakdoek hare oogen voor het schitteren des lichts in de spiegels bedekt. Donna luïsa hield met lezen op, liet het gordijn vallen, en zeide:
- Mijn God, het is hier als in eene feestzaal! Uwe Majesteit lijdt door het schitterende licht.
- Het is zoo - antwoordde de Koningin - maar mijn slaapuur is nog niet geslagen, en de opperhofmeesteres zal de kaarsen geene sekonde vroeger uit-
{==75==} {>>pagina-aanduiding<<}
doen, al moet ik 't besterven. Lees voort, luïsa! die verzen zijn schoon.
De Prinses vervolgde de vertaling der Psalm: Miserere meï, maar het blad omslaande, zweeg zij plotseling stil.
- Nu, ik luister - sprak de Koningin zachtjes, en daar luïsa niet voortging, rigtte zij zich op, nam het boek, wierp er een blik in, en hernam met aandoening: - o, Het is een couplet op den dood van Don carlos!
Daarop sloot zij hare oogen en zweeg, maar hield de hand van luïsa vast, welke deze had uitgestoken, om het boek weder aan te nemen. De naam van Don carlos had vreeselijke herinneringen met diep medelijden vermengd, in de ziel der beide vrouwen doen oprijzen. Het sterven des oudsten zoons van den Koning was een dier verschrikkelijke gebeurtenissen, omtrent welke de wereld nimmer de regte waarheid verneemt.
Donna luïsa knielde aan het hoofdenëinde des ledekants, en ziende dat de Koningin weende, sprak zij:
- Uwe Majesteit is bewogen.
- Ach, ik lijde veel. Welhaast zal ik er niet meer zijn.
- Men moet aan de goedheid des Heeren niet wanhopen; Hij kan uw leven sparen, voor des Konings geluk en het welzijn des volks.
- God heeft mijn einde bestemd. De klok van Bellilla heeft geslagen.
- De klok van Belilla? - hernam de Prinses, die niet begreep hoe eene zoo eenvoudige zaak de Koningin kon beangstigen.
- Weet gij niet wat dit voorspelt? De zilveren klok van Belilla is profetisch. Zij slaat niet, of een vorstelijk persoon verlaat deze wereld. Zij heeft geslagen voor Don carlos en voor elisabeth van Frankrijk... Nu sloeg zij voor mij.
- Wie heeft dat uwer Majesteit durven bekend maken? Wie heeft haar over zulk een vreeselijk voorteeken durven onderhouden?
- De Koning! De Koning! - antwoordde de lijdende, terwijl zij zich angstig, hijgende, met verwilderde blikken en bestorven lippen oprigtte.

{==76==} {>>pagina-aanduiding<<}

Donna luïsa rilde; zij merkte eene snelle verandering op in de doorgaans kalme trekken der Vorstin; het was of de hand des doods haar reeds had getroffen.
- Sedert gisteren is mijn geest met schrik vervuld - hernam de Koningin met moeite. De Koning... heb ik wel begrepen! mijn God! ik beef voor hem! Ik durf hem niets vragen! Het is of het leven mij begeeft als zijn blik op mij valt... Luïsa ga bij hem! Gij zult... Hij zal 't u zeggen, of waarlijk God zijn wil heeft geopenbaard.
- Ik wil alles doen om uwe Majesteit te behagen; maar hoe binnen te komen, zonder geroepen te zijn, in het Kabinet!
- Dat moogt gij. De Infanten hebben er het regt toe; gij hebt alle de regten van haren rang; zoo heeft de Koning 't gewild! Ga, vrees niets; de tijd dringt.
Donna luïsa ging angstvol en trad in het Kabinet. Haar ziende naderen, gaf filips een teeken van verwondering, maar een glimlach ontplooide zijn gelaat.
- Donna luïsa! - sprak hij - Gij hier! op dit uur!
- Sire! - antwoordde zij nog meer beklemd, dan toen zij het eerst dezen bijna verboden grond had betreden - Ik kan alleen om eene ernstige zaak hier komen.
- Wat hebt gij ons te vragen? Spreek onbeschroomd.
- Sire! ik kom uit naam der Koningin. Eenige woorden van uwe Majesteit hebben haar met schrik vervuld... Gij moet haar gerust stellen.
- Ik heb geboden, dat men voor haar bidde. - antwoordde hij koel - Heden zijn de negendaagsche gebeden in al de kerken begonnen, dat God haar in genade ontvange, indien 't Hem behaagt haar op te roepen.
- Is Hare Majesteit dan in zulk een gevaarlijken staat, dat er aan niets meer te denken zij dan aan haar einde? Zie de gerustheid van allen die haar omringen; men schijnt van het gevaar niets te weten; alles gaat den gewonen gang. Heden zelfs is de Koningin nog naar de kapel geweest. Sire! zij is den dood niet zoo nabij; maar een woord van Uwe Majesteit doet haar gelooven, dat God haar einde bepaald en Zijn wil door een mirakel

{==77==} {>>pagina-aanduiding<<}
geopenbaard heeft: zij gelooft, dat de klok van Belilla heeft geslagen om haar dat te verkondigen.
- Het is zoo. - sprak filips, een kruis makende. Dat wonder is geschied op den Hemelvaartsdag der Lieve Vrouw.
Donna luïsa was in het klooster van St. Clara, in al de bijgeloovige begrippen van dien tijd opgevoed, en haar geloof was dus ook slaafsch en diep. Zij geloofde aan mirakelen, maar toch durfde zij twijfelen aan dat der klok van Belilla.
- De overtuiging van Uwe Majesteit kan misleid zijn. Wie heeft de wonderklok hooren slaan? Wie kan met zekerheid zeggen: dat zij de gave der voorspelling heeft?
- Zij heeft die door haren oorsprong. - hernam de Koning met statigheid - In haar metaal zijn de dertig zilverlingen, voor welke judas den Heer heeft verkocht.
Donna luïsa maakte op hare beurt een kruis, en was, te midden van hare eigene smarten, door al wat zij hoorde, diep getroffen.
- Sire! - hernam zij schreijende - ik ga met de Koningin bidden.
Zij wilde gaan, doch filips hield haar met eene gebiedende maar toch welwillende beweging terug.
- Ga zitten, Donna luïsa! - sprak hij na een oogenblik zwijgens - Ik zal u straks naar de Koningin vergezellen. Wat is de lucht drukkend! De benaauwdheid doet den geest zoo wel als het ligchaam lijden. Men kan zich niet niets bezig houden. Wij hebben zelfs de brieven van den Hertog van alva nog niet kunnen openen.
Hij schoof een nog gesloten pak papieren van zich en leunde op de tafel. Donna luïsa beschouwde, afgetrokken, drie vrouwen-portretten, die, tegenover den Koning, aan den wand hingen, en filips, de oogen ten hemel slaande, sprak, als of hij op de gedachten der Prinses had willen antwoorden:
- Zij zijn jong gestorven.
Vervolgens den blik op de Donna en op een dier portretten slaande, voegde hij er bij:
- Maria van Portugal geleek op u, en toen ik haar verloor, was zij van uwe jaren.
- Zij was de moeder van Don carlos. - voegde de Prinses er bij met eene bedaardheid, die den vreeselijken zin harer woorden scheen te logenstraffen.
Filips rilde inwendig. Een somber vuur verdonkerde het blaauw zijner oogappelen, en in de hevigheid zijner ontroering riep hij uit:

{==78==} {>>pagina-aanduiding<<}

- Don carlos! mijn zoon!... Het is de eerste maal, dat iemand, sedert twaalf jaren, dien naam in mijne tegenwoordigheid durft uitspreken!... En toch is er geen dag omgegaan, waarin ik niet aan hem heb gedacht. Wie weet hoe men zijn einde heeft durven beoordeelen! Wie weet met welke beschuldigingen mijne vijanden mij hebben bevlekt! Ik ken de geruchten door het Fransche Hof verspreid. Zij waren beleedigend voor de nagedachtenis van elisabeth. Ik, jaloers op Don carlos! Ik, in hem den minnaar der Koningin treffende! Blinde haat alleen heeft dit afschuwelijk vermoeden kunnen uitvinden. Don carlos was een razende dwaas. Hij viel, slagtoffer van zich-zelven, getroffen door zijn eigen hand, en zonder dat hij berouw gevoelde over die ongehoorde misdaad. De Koningin, zijne schoonmoeder, vreesde en haatte hem; want zij wist wat zij van hem had te wachten als hij mij opvolgde.... Zoo was die zoon, van wien de nakomelingschap welligt zal zeggen, dat ik hem deed ombrengen.
Gedurende die zelfverdediging, met ontroering uitgesproken, zat Donna luïsa, verbleekt en bewogen, als aan haren zetel geboeid.
- Ziedaar het oordeel der wereld! - hernam filips bitter. Men legt blindelings zaken uit, die God alleen kent. Men durft het geweten van Koningen peilen!
Hij zweeg, en scheen eene andere rigting te willen geven aan de gedachten, die hem welligt dikwerf hadden vervuld, maar nog nooit in iemands tegenwoordigheid waren uitgesproken.
- Donna luïsa! kent gij ook de beide andere portretten? - vroeg hij toen.
- Het eene is van maria van Engeland; het andere van elisabeth van Frankrijk.
- Juist. Maria, die te vroeg stierf voor de glorie van onze Godsdienst en het geluk van 't kettersche volk, waarover thans de bastaarddochter van hendrik VIII regeert, en welke mijne onderdanen, in hunnen eerbied, de Heilige Koningin noemden. Nooit droeg een edeler kruin een schooner kroon. De eene rust in de Westminster Abdij, de andere wacht mij in de onderaardsche kapel van het Escuriaal. Drie vrouwen zijn reeds van mijn troon gevallen, en misschien....
- Neen, Sire! - viel luïsa met schrik en medelijden hem in de rede - Heb meer vertrouwen op de goedheid en de regtvaardigheid van God.
Toen klonken haastige stappen door den gang, en het was als of verschrikte stemmen elkander in de slaapka-
{==79==} {>>pagina-aanduiding<<}
mer der Koningin beantwoordden. Bijna te gelijk kwam de opperhofmeesteres binnen.
- Sire! - sprak zij - de Koningin bevindt zich plotselings zeer ongesteld. Hare geneesheeren en haar biechtvader worden ontboden.
- Kom, Sire! - riep Donna luïsa - de tegenwoordigheid van Uwe Majesteit zal het gevaar afwenden. Eenige woorden van opbeuring kunnen de Koningin redden.
Filips gaf de opperhofmeesteresse een wenk om hem voor te gaan, en zich naar Donna luïsa keerende, sprak hij met onverschillige onderwerping:
- Laat ons gaan. Des Hemels wil geschiede!
De Koningin lag in de armen van hare dames; eene langdurige bezwijming volgde op hevige zenuwtrekkingen, die haar fel hadden geschokt. Filips zette zich bij hare legerstede en gaf zijne bevelen. Het was toen omtrent middernacht. In een oogenblik was het gerucht van het gevaar der Koningin door het geheele klooster verspreid. Al de dames wier betrekkingen haar den toegang vergunden snelden aan. Geneesheeren omringden het bed. De biechtvader nam de plaats in, die hij aan niemand, zelfs niet aan den Koning, behoefde af te staan. Een altaar werd tegenover de alkove opgerigt. Men haalde reliquiën uit al de kerken van Badajoz, en de nonnen werden gewekt om de veertig-urige gebeden te beginnen.
Eindelijk ontwaakte de Koningin uit hare lange, naar den dood gelijkende bezwijming; doch hare pols was flaauw en hare klagten onverstaanbaar. Hare oogen bleven gesloten. Op haar gelaat en handen lag eene loodkleurige bleekheid, en in dien toestand ontving zij de laatste kerkgeregten, haar door den Bisschop van Badajoz toegediend.
Een doodsche stilte heerschte in het vertrek, ofschoon er meer dan honderd personen tegenwoordig waren. Buiten loeide het onweder; de donder rolde; de bliksem schitterde onafgebroken. Het was een akelig en treffend schouwspel: die stervende Koningin, die ontroerde gezigten, welke de laatste bewegingen der stervende gadesloegen, en die treurige pracht met welke men haar in dit uiterste uur omringde. Lang reeds was zij zwak en kwijnend, doch haar einde trof allen nog diep door het onverwachte van den dood. De Koning intusschen was in het oratorium gaan knielen; daar bad hij met zijnen aalmoezenier, en wierp door eene deur, aan het hoofdeneinde des ledekants, van tijd tot tijd een blik op de zieltoogende. Later verwijderde hij zich geheel.

{==80==} {>>pagina-aanduiding<<}

Tegen den ochtend rigtte de stervende zich eensklaps op en zag nog eenmaal rond. Haar biechtvader bood haar een kruisbeeld aan, dat zij knste; daarna zich weêr uitstrekkende, sprak zij:
- De klok van Belilla slaat... God roept mij op!...
Van dit oogenblik af verzwakte zij merkbaar.
Donna luïsa, bij het bed gezeten, volgde, in een staat van sombere dofheid, den voorlgang van 't sterven; nooit had haar het nietige van menschelijke grootheid zóó diep aangegrepen. Zij beschouwde die, bij deze gewigtige les, met medelijden. Toen de opperhofmeesteres een oogenblik van het ledekant week, knielde zij op hare plaats, en de hand der Koningin vattende, drukte zij die aan hare lippen. De stervende maakte eene beweging, en haar verdoofd oog rustte nog even op den smartvollen blik, welke haar verscheiden beweende. Een laatste vonk van kracht, van bewustzijn en leven bezielde haar; een laatste gedachte ontglipte aan hare lippen:
- Luïsa! - fluisterde zij - Gij ziet hoe ik sterf! Wacht u wel Koningin van Spanje te worden!
Toen blies zij den adem uit.

IV.

De lijkplegtigheden der Spaansche Koningin hielden de hovelingen langer bezig dan de ziekte, welke haar ten grave had gevoerd. Een week lang werd haar lijk ten toon gesteld op een paradebed, door haar geheele Huis bewaakt. Vier der aanzienlijkste dames stonden aan het hoofdenëinde van de prachtige doodensponde, wier sombere sieraden in het licht van duizend waskaarsen schitterden. Dag en nacht hield de dienst in de kerk der Benedietijnen aan, in welke eene ontelbare volksmenigte zich verdrong om het bleeke hoofd te zien, waarop eene kroon prijkte. De dood der grooten is een zoet schouwspel voor ongelukkigen, als een bewijs van de gelijkheid der menschen voor God.
Filips betoonde zijne smart door de kostbaarheid der lijkplegtigheden, en den algemeenen rouw dien hij deed uitschrijven. Hij-zelf trok zich meer dan ooit in eenzaamheid en ongenaakbaarheid terug. Het klooster der Benedictijnen werd eene plaats van afzondering, even ongenaakbaar als of de poort er van steeds ware gesloten gebleven. De nonnen bewoonden dat gedeelte, hetwelk het oude klooster heette, maar leefden in niet grooter afzondering van de wereld dan de hofdames.
De Koning vond behagen in dit afgezonderde leven.

{==81==} {>>pagina-aanduiding<<}
Hij bezat een dier karakters, die zelfs in volstrekte eenzaamheid aan de verveling niet blootstaan. Het bewustzijn van zijne hoogheid, en misschien ook de berekening eener groote voorzigtigheid, had hem altijd, te midden van het hof en zijns gezins, afgezonderd gehouden. Hij koesterde voor niemand eenige genegenheid, was zelfs met zijne trouwste dienaren niet gemeenzaam. Zijne vertrouwdste Minister, de wreede uitvoerder zijner wraakbevelen, de Hertog van alva zelfs, naderde hem niet zonder vrees. Hem eenmaal onaangediend ziende binnentreden, sprak filips in ijskouden toorn:
- Die stoutheid verdient de bijl!
En toch wist hij, als 't voegde, vertrouwen te schenken, en verhief hen die hem wèl dienden, en was mild in het beloonen van gehechtheid, staatsbeleid, krijgsmoed en zelfs van bekwaamheid in wetenschap of kunst; maar hij had geene gunstelingen, en maakte geen zijner onderdanen rijk of groot uit genegenheid. Nimmer was eenige magt volstrekter en gevreesder dan de zijne; de voornaamsten zoo wel als de geringsten beefden voor een teeken van zijn wil; doch niemand beminde hem, zelfs niemand dergenen, die hij met schatten en eer overlaadde.
In de eerste dagen, na de begrafenis der Koningin, zag hij niet naar Donna luïsa om, zelfs scheen hij vergeten te hebben, dat zij zich aan het Hof bevond. Evenwel veranderde niets om haar heen; men bewees haar dezelfde eer, en zij bleef omgeven van hetzelfde gevolg van dames, die, onder den schijn van haar te dienen, haar nacht en dag bewaakten. Nimmer kwam zij uit haar vertrek, dan om met de Koninklijke familie de mis te gaan hooren. Zij herdacht dikwerf de laatste woorden der Koningin. Aanvankelijk had deze waarschuwing haar verwondering en schrik gebaard; maar allengs beschouwde zij die als de holle galm van een droevigen droom, als de onbeteekenende uitdrukking van een verward denkbeeld in een uitdoovenden geest.
Een angstvoller zorg, dan die voor hare eigene toekomst, knaagde aan hare ziel. Gevangene te midden van zoo veel grootheid, bleef zij, als of de muren van eene gevangenis noch eene menschelijke stem, noch een zonnestraal tot haar lieten doordringen, geheel onkundig van al wat er in de wereld voorviel. De dagen gingen traag voorbij onder den lastigen dwang van een twintigtal vrouwen aan hare dienst verbonden, wier waakzaamheid alle hare schreden bespiedde.
Geen eenzaam oogenblik kon zij in hare kamer ge-
{==82==} {>>pagina-aanduiding<<}
nieten, dan in eene bidplaats voor een der vensters van haar vertrek aangebragt, en door een gordijn afgezonderd. Dáár alleen volgden hare dames haar niet; want het had geen uitgang naar buiten, en het getraliede raam zag op het hooge klooster uit. De non wier cel luïsa nu bewoonde, had deze kapel zonder eenigerlei versiering alzoo ingerigt. Dáár bragt zij voor het met ijzeren bouten geslotene raam, waar langs een jasmijn zijne ranken strengelde, hare aangenaamste uren peinzend door. Dáár zag zij naar den hemel, luisterde naar het verwarde gedruisch der stad, dat men over de kloostermuren heen kon hooren, en zuchtte: ‘o Mijn God! Ik ben hier opgesloten naar ligchaam en geest! De naarste eenzaamheid zou minder pijnigend wezen dan deze afzondering te midden van zoo vele menschen, gereed om mij te verraden- Ach, welk een lot heeft de mijnen getroffen? Ik weet zelfs niet of zij, voor wie ik dag en nacht tot U bid, nog levend zijn of dood!’
Op zekeren morgen werd Donna luïsa gewekt door het luiden der klokken. Spoedig daarop daverden salvo's van musketten, en het geschut der vesting werd van minuut tot minuut losgebrand. Verwarde volkskreeten overschreeuwden den donder der kanonnen en het geluid der speelwerken van de torens van Badajoz.
Bleek en ongerust rees zij op.
- Wat is dat? - riep zij - vecht men in de stad, of zijn het vreugdeschoten? - Donna barbara! weet gij wat dit beteekent?
- Ik weet het niet.
- Het kan toch geen geheim zijn. Het volk juicht. Ik meen, dat men zou kunnen zeggen: waarom?
De dame schudde het hoofd en zweeg.
Donna luïsa was opgestaan, en toen zij gekleed was trad zij naar de deur.
- Mevrouw! waar wilt gij heen? - riepen de vrouwen verschrikt, haar den uitgang afsluitende.
- Naar den Koning. - antwoordde zij met een gebiedende houding - Donna barbara volg mij!
Het was omtrent zes uren des morgen. Niemand bevond zich in de lange gaanderijen, waar duisternis en koude heerschten; de zon ging pas op. Deze stilte in het klooster verwonderde luïsa; terwijl de volksvreugde buiten woelde, scheen alles dood en treurig in dit akelig gebouw. De pages echter en eenige edellieden waren reeds op hunnen post voor de deur van het Kabinet. Zij rezen bij de komst der Prinses eerbiedig op, en zonder verhindering trad zij binnen.

{==83==} {>>pagina-aanduiding<<}

Er was niemand. Zij bleef voor de tafel staan en zag een vierde portret bij de drie andere geplaatst: het was dat der nu overledene Koningin. Bij den aanblik dezer rij van doode Vorstinnen werd zij van schrik bevangen. Het was alsof de oogen dier jong gestorven vrouwen op haar gevestigd waren en haar toeriepen: ‘Wacht u wel Koningin van Spanje te worden!
Donna luïsa! - fluisterde eensklaps eene stem achter haar, en iemand liet het zware zijden voorhangsel der deur vallen. Het was de Koning. Op het zien der Prinses kon hij eene beweging van verrassing en tevredenheid niet geheel bedwingen.
- Zijt gij daar, Mevrouw!? - hernam hij - Wij danken u voor dat bezoek. Het zal een gelukkige dag zijn, daar hij met u begint.
Die galanterie was iets vreemds in den mond van filips. Ook beantwoordde de verwonderde Prinses haar slechts met eene neiging. Zij gevoelde zich door eene onbestemde vrees overmeesterd. In dat oogenblik ware de toorn des Konings haar minder schrikkelijk geweest, dan die teekenen van eene bijzondere welwillendheid; maar de hevige onrust, die haar tot hem gevoerd had, beheerschte welhaast alle andere indrukken.
- Sire! - sprak zij - De meesten uwer dagen worden door nieuwen voorspoed gekenmerkt. Als God u wondt, troost Hij u tevens. Heb dan medelijden met hen, die Zijne gramschap laat lijden. Helaas! Ik kom tot u om mijn lot te vernemen. Wat verkondigen de kanonschoten, de vreugdekreeten, die mij gewekt hebben? Ach, Sire! welken nieuwen ramp heb ik te beweenen?
- God, die u droefheid zond, zal u troosten. Hoop op Hem en op mijne genegenheid, Donna luïsa!
- Sire! Gij antwoordt mij niet! - riep zij wanhopig uit.
Op dat oogenblik klonk trompetgeschal en verhief het gejuich zich weêr luider. De kreet: Leve Spanje en Portugal! weêrgalmde tot in het Kabinet. De Koning wendde zich naar het venster, en sprak:
- Het volk is verheugd over eene dier overwinningen, welke over het lot der Staten beslissen....
Donna luïsa beefde.
- Het Portugesche leger zal Lissabon niet overgeven. - hernam zij op fieren toon - Sire! Gij zijt meester van steden, die het verraad u heeft geleverd; maar niet allen zullen de lafheid des Hertogs van braganza navolgen. Deze oorlog zal langdurig zijn en God weet hoe eindigen.
- Hij is geëindigd. - antwoordde filips koel. - Wij hebben Lissabon genomen. Ik ben Koning van Portugal.

{==84==} {>>pagina-aanduiding<<}

- Mijn vader is dan dood! - riep Donna luïsa uit.
- Hij leeft nog.
- Dus, Sire! is hij uw gevangene!?
De Koning antwoordde niet. Hij beschouwde, zwijgend, in de trotsche bewustheid van zijn geluk, het jeugdige schoone meisje, wier lot in zijne magt was, en dat hij met één enkel woord in een klooster kon begraven, of op den eersten troon der wereld verheffen.
- Sire! - hernam Donna luïsa - zend mij tot mijnen vader! Beveel, dat men ons, in denzelfden kerker, opsluite! Gij hebt mij van uwe welwillendheid verzekerd. Sta mij die gunst toe: de eenige, welke ik van u smeek, de eenige, die ik van Uwe Majesteit kan aannemen.
- Dat woord is fier. - antwoordde filips eenigzins spottend, maar zonder verstoordheid. - De gunst, die gij vraagt, is waarlijk boven onze magt. Don antonio heeft zich niet onder de muren van Lissabon laten dooden; hij is ook mijn gevangene niet: hij is gevlugt.
- Wie dat berigt aan Uwe Majesteit bragt, heeft gelogen, en gij, Sire! hebt aan die lafhartigheid geen geloof gchecht. Het betreft hier niet de regten, die men betwist; den rang, dien men beoogt; maar de eer van den krijgsman.
- Don antonio is verdwenen, en men heeft hem niet onder de dooden herkend.
- Zal dan zijn lot wezen als dat van Don sebastiaan! - zuchtte de Prinses, en de vraag, die zij wilde doen, bestierf op hare lippen.
De Koning begreep haar toch, en voegde er bij:
- De bedrieger die zijnen naam heeft aangenomen, is aan de lieden, die ik zond om kort regt te doen, ontsnapt. Niemand kan zeggen wie hij was, of waar hij is gebleven.
Donna luïsa voelde geene hoop, maar ook geen vreeze meer. Zij begon te gelooven, dat de verbeelding haar had misleid. Het graf sloot zich boven Don antonio. Andere betrekkingen dan tot hem konden haar niet troosten. Met den blik ten hemel geslagen, scheen zij de tegenwoordigheid des Monarchs te vergeten. Haar geest was den afstand, die haar van de geliefden scheidde, doorgesneld, en zij zuchtte smartelijk:
- Denkt gij - sprak filips - aan de Hertogin van avero?
- Ach, Sire! ik ware minder te beklagen als zij zich hier bevond.
De Koning antwoordde niet, maar schreef eenige woorden, verzegelde het geschrevene, schelde een page, en gaf het dien over. De Prinses volgde angstig die bewegingen. Zij hoopte op 't verkrijgen der gewenschte gunst;

{==85==} {>>pagina-aanduiding<<}
maar filips scheen niet meer te denken aan hetgeen hij gedaan had, en zeide eensklaps:
- Uwe tusschenkomst, Mevrouw! zal zeer nuttig wezen tot het voltooijen der bevrediging van 't reeds onderworpen Rijk. Don antonio kan zich in eene sterkte aan de kust hebben geworpen. Het ware dwaasheid te denken, dat hij er zich lang kunne verdedigen, en uw raad kan hem daarvan doen afzien. Wederstand is niet mogelijk. Dat hij zich dan onderwerpe, en men zal hem in genade aannemen. Zoo neen....
- Sire! gij hebt hem zijne dochter en zijne Staten ontnomen. Gij ontkent de wettigheid van zijne geboorte. Wat kan hij nog behouden door uwe gunst?....
- Het leven. - antwoordde filips.
De Prinses bezat dien zeldzamen moed, die in gevaren nog klimt. Zij wendde zich naar het christus-beeld, en sprak, daarop wijzende:
- De Vorsten hebben zwaarder rekening voor God af te leggen dan gewone menschen. Hunne daden zullen gewogen worden door Hem, Sire! bij welken gij-zelf gering zijt. Zijne regtvaardigheid is onverbiddelijk. Hij zal u veroordeelen, indien gij mijnen vader doodt. Het geldt uwe eer hier beneden; uwe zaligheid ginds, Sire! Een Koning levert den verwonneling niet aan den beul.
- Hij levert dien de verraders en de muiters. - hernam filips, zonder eenig blijk van toorn. - Maar uwe vrees is te groot. Wij hebben geen prijs gesteld op het hoofd van uwen vader, en wij zullen 't niet vergeten, dat hij uw vader is. Wees alzoo gerust, Mevrouw! God beschermt u. Misschien waart gij nimmer zoo nabij een schitterend lot als thans. Geloof aan mijne goedwilligheid jegens u.
De zin van deze woorden was zoo duidelijk, dat Donna luïsa er zich niet in kon vergissen: zij verborg echter hare verwondering en afkeer; alleen werd zij iets bleeker. Zij wendde zich neigende af, als of zij voor de toezegging bedankte.
Er volgde nu een oogenblik van stilte. Filips zat in gedachten verdiept. Zijn voorkomen was strak en streng, maar verjongd door inwendige vreugde en trotschheid over zijne veroveringen. Hij dacht aan de groote ontwerpen, die hij reeds had volvoerd, en aan de toekomst, die nog onbegrensd voor hem lag. De bedaagde veroveraar van een nieuw koningrijk, wiens gezwollen hart van verliefdheid klopte, was weder vol hartstogt als jaren te voren, toen hij den Engelschen troon met maria ging deelen; of later, toen de dochter des Franschen Konings hem werd te gemoet gevoerd. Maar die togten woelden

{==86==} {>>pagina-aanduiding<<}
diep en brandden als de verborgene vuurkolk van een vulkaan, wier onzigtbare werking de aarde doet schudden, zonder dat eenige uitbarsting haar bestaan verraadt. Nooit had filips de volheid van 't geluk der oppermagt in die mate gevoeld. Zijn blik overzag de wereld, zonder iemand aan hem gelijk te vinden, en misschien herinnerde de geest van karel V hem 't vroeger ontwerp eener algemeene wereldheerschappij.
- God heeft ons gezegend! - sprak hij, in gedachten verzonken - Hij heeft ons groot gemaakt boven al de Koningen der aarde. Hij heeft de tegenspoeden en rampen des levens van ons afgewend. Zijne goedheid zal ons gewis ook den tijd nog vergunnen om te voleinden wat wij zoo gelukkig hebben aangevangen.
De Prinses zuchtte diep. Zulk eene volstrekte verloochening van natuurlijk gevoel; zulk een schouwspel van eenzame grootheid verbaasden haar smartelijk. Die Monarch toch, wiens trotsche erkentelijkheid Gode voor zijnen voorspoed dankte, had een groot gedeelte van zijn gegeslacht ten grave zien dalen, en droeg den rouw over zijne vierde gemalin.
- Eene zware zorg echter bekommert mij - hernam filips - de troonsopvolging is niet verzekerd. De Prins van Asturiën is zwak en ziekelijk. Dat God hem spare; maar indien wij hem eens verloren? Ik weet, mijne oudste dochter, de Infante Donna clara, is den rang waardig tot welken zij dan geroepen zou worden: zij is godvruchtig, voorzigtig, vast van wil; in weerwil van hare jeugd stel ik vertrouwen in haar; ik geloof, dat zij den schepter van onze grootmoeder isabella de Catholijke met waardigheid zou voeren. Maar wie zal de regering over deze uitgebreide Rijken met haar deelen? Wie zal zij Koning maken over Spanje, Portugal, de Nederlanden, Napels, Sicilië en de Indiën? Ik heb nagedacht over alle de Koninklijke Huizen in de Christenheid, zonder éénen Prins te vinden, aan wien ik de hand der Infante, en hoop op mijne nalatenschap zou willen geven. Ik moet andere erfgenamen hebben; het belang van den Staat vordert eene nieuwe echtverbindtenis....
Donna luïsa zweeg.
- De Prinsessen van het Fransche Huis zijn gehuwd - ging de Koning voort - ook heb ik veel last gehad van Mevrouw de Koninginne-Moeder. Er is eene dochter van het Lotharingsche Huis, maar zij is te jong; en de heerschzuchtige, woelzieke Lotharingers zouden mij welligt moeijelijkheden baren. Ik heb aan het Huis van Oostenrijk gedacht, maar insgelijks zonder gevolg. De Koningin

{==87==} {>>pagina-aanduiding<<}
Douairière van Frankrijk, weduwe van karel IX, is eene groote en godvruchtige Vorstin; maar wij zijn te na verwant. Niet eene dier verbindtenissen is geschikt. Ik heb elders gezocht, en mijne keuze is bepaald. Zij zal de wereld verbazen. Gij verneemt die, Donna luïsa! zoo ras de rouwtijd voorbij is. Bewaar hetgeen ik u zeide in uw hart. Welhaast zie ik u weder. Ga nu, Mevrouw! God zij met u!
Zij boog zich voor de hand die hij haar reikte, en die zij, naar 't hofgebruik, behoorde te kussen, doch hare geheele ziel verzette zich tegen deze hulde; haar voorhoofd alleen raakte aan 's Konings lange, bleeke vingers, die over hare lokken streken, toen zij zich terugtrok. Zij ging, verward, verbaasd en verschrikt over hetgeen zij gehoord had. - De zucht naar 't herkrijgen van een verloren rang; de hoop om dien nog te verheffen, zwegen in haar binnenste. Van te nabij had zij het treurig lot der overledene Koningin gezien, om lust te kunnen gevoelen haar in die akelige grootheid op te volgen. Toen zij in haar vertrek kwam, hief eene dame met drift de deurgordijn op en vloog haar te gemoet: het was de Hertogin van avero.
- Zijt gij daar? Gij!? - riep de Prinses met aandoening uit - Ik heb God gebeden ons te hereenigen! Zoo even verzocht ik dit den Koning: maar durfde er niet op hopen. Isabella! zijt gij het waarlijk?
Eene vurige omhelzing volgde; doch een blik op de omringende dames geworpen, matigde beider uitstorting van teederheid en vreugde.
- Waar waart gij? Van waar komt gij? - vroeg de Prinses.
- Sedert eene maand ben ik hier. Sedert eene maand zie ik dagelijks Uwe Hoogheid, door het koorhek, in de kerk, waar ik, met de geestelijke zusters, de mis hoor.
- En wist de Koning dat gij daar waart?
- Het is op zijn bevel dat Kapitein rodriguez mij hier heen heeft gebragt. Maar wist Uwe Hoogheid dan niets van mij? o, Welk een akelige gevangenis! Die er in leven, zijn aan de arme, reeds afgescheidene zielen gelijk.
Donna luïsa nam isabella bij de hand en geleidde haar in de bidplaats. Daar ging zij zitten, en isabella plaatste zich aan hare knieën. De Prinses kon van aandoening niet spreken; zij ondervroeg hare vriendin met een blik, en deze, de oogen en handen ten hemel heffende, zeide fluisterend:
- Don sebastiaan leeft. God, die ons hereenigd heeft, zal hem uit de magt zijner vijanden redden.
Donna luïsa verbleekte, en lag verschrikt de hand op

{==88==} {>>pagina-aanduiding<<}
isabella's lippen, haar met den blik naar het deurbehangsel wijzende, dat verraderlijk bewogen werd; doch hare oogen stonden vol tranen, en in stilte juichte zij: ‘Hij was het! Hij leeft! Heb dank, o God! Als Gij spreekt herleven de dooden! Gij openbaart U den volken om hen te troosten in hunne ellende, en den hoogmoed der magtigen te vernederen! Eer en aanbidding zij U, die de zwakken en verdrukten behoudt!’
- Is men hier, even als bij de Benedictijnen, nimmer alleen? - fluisterde isabella.
- Helaas! - antwoordde de Prinses. Toen sprak zij luid: - En hoe zijt gij in de magt van rodriguez geraakt? En wat is er gebeurd bij den aanval op de Atalaya?
- Er is daar moedig gestreden. - antwoordde de Hertogin - Een klein getal Ridders heeft er zich, in de opene sterkte, zelfs tegen vijf honderd man verdedigt, maar de meesten zijn in de bresse gesneuveld....
- En de overigen?
- Werden zwaar gewond gevangen gemaakt. Rodriguez heeft hen op losgeld gesteld. Waarschijnlijk zijn zij nu weder vrij.
- Welk eene folterende ongerustheid! - zuchtte Donna luïsa - Ga voort, isabella! Verhaal mij alles.
- Gij herinnert u, Mevrouw! hoe ik op den weg bleef, terwijl Don sancho Uwe Hoogheid wegvoerde? Toen hij uit het gezigt was, kwamen er eenige Ridders uit de laagte, en vonden mij liggen op den weg, waar ik was nedergezonken. Zij bragten mij in de Atalaya, benevens een gekwetste...
- Den armen herder?
- Die arme herder is Don juan de matha, zoon van een koopman te Lissabon. Onder Koning sebastiaan trok hij mede naar Afrika om er zijne brieven van adeldom te winnen met het zwaard: gelijk elk Portugeesch onderdaan van eerlijk geslacht die verkrijgt als hij met een zeker getal soldaten, ten zijnen koste uitgerust, de ongeloovigen zegevierend bestrijdt. Don juan de matha voerde zulk eene bende aan bij Alcazar-Quivir; maar bleef er voor dood op het slagveld....
De kloosterklok brak hier plotseling het verhaal af. Donna barbara opende het deurbehangsel, en zeide: ‘Mevrouw! dat is het gelui voor de kerk; Hare Hoogheden wachten U.

(Het vervolg hierna.)


{==89==} {>>pagina-aanduiding<<}

Mengelwerk.

Over mevrouw Kossuth en het genootschap tot émancipatie der vrouw;

door eene vrouw.

Het Vrouwen-genootschap ‘Tot Émancipatie der vrouw’, heeft, niet lang geleden, Mevrouw kossuth doen uitnoodigen, om tot die vereeniging toe te treden. Haar zeer verstandig antwoord hierop luidde, volgens een onzer dagbladen (⋆), aldus: ‘Wat mijne denkbeelden over de émancipatie betreft, reeds vroeg heb ik mij binnen den kring mijner huisselijke pligten bepaald, zonder ooit verder te zien. De verpletterende loop der gebeurtenissen heeft mij, sedert, nog minder tijd tot overwegingen van dien aard gelaten; maar gij zult mij, de vrouw van kossuth, van den man die door de algemeene stem en meer nog door mijn hart een uitstekend man genoemd wordt, welwillend vergeven, dat ik mij geheel aan de leiding mijns echtgenoots overgeef en nooit aan de émancipatie denk.’

Terwijl de Couranten met berigten aangaande kossuth waren opgevuld, en zijn naam zoo luide weêrklonk, trof ons dit als eene zachte melodie te midden der galmen van verwijderde hoera's. Het was ons als hoorden wij onder het daveren van de kanonschoten ter zijner eere, eene liefelijke muzijk opgaaan: dat was de stem zijner vrouw, dat waren hare schoone woorden. En terwijl de aandacht alom aan den gevierden man is gewijd, doet

{==90==} {>>pagina-aanduiding<<}
het ons goed ook eens met onze gedachten bij zijne beminnelijke vrouw te verpoozen. Zien wij den man tegenwoordig als eene komeet schitterend en dreigend een gedeelte van den Staatkundigen hemel doorloopen; zijne vrouw is, als een engel des vredes en der vertroosting, in onze verbeelding hem nabij. De Staatkundige wereld verdiept zich in beschouwingen, om over hem een naauwkeurig oordeel te vellen, en wij zullen ons wel wachten daarover mede te spreken, vermits het oordeel eener vrouw over Staatsmannen en Staatszaken veelal gelijk staat met dat van een man over het keuken-lexicon van ‘de zuinige aaltje’, en eene vrouw op het gebied der Staatkunde eene gekke figuur maakt, even als een man in de provisiekamer. Wij zouden dan ook in onze beschouwing met ons-zelve in tegenspraak komen, daar het alleen ons doel is, als vrouw eens op zuster kossuth het oog te slaan, en haar voor te stellen als een waardig voorbeeld voor alle zedige vrouwen en liefhebbende echtgenooten.
Is eenmaal de tegenwoordige geestdrift voor kossuth wat bekoeld, dan zou het ook wel kunnen gebeuren, dat deze of gene Schrijver zich het antwoord van Mw. kossuth te binnen bragt en daaruit aanleiding nam om haar ons aan te prijzen. Ik meen echter, dat eene vrouw beter tot het karakter der vrouw kan doordringen, en daarom wil ik dan nu maar trachten de eerste te zijn, en zal het naïve en verstandige antwoord van onze Hongaarsche zuster eens in oogenschouw nemen, wèl verzekerd, dat hare taal in het hart van elke regtschapene Nederlandsche vrouw weêrklank zal vinden.
Liefelijk klinkt het schoone van haar antwoord ons toe, daar 't zoo verstandig, bescheiden en rondborstig luidt, tegenover de taal van die verhevene voorvechters van de Emancipatie. Gelukkig bestaan zulke Damesvereenigingen nog niet in ons Vaderland, maar zou toch hier of daar niet een weinigje van dien geest kunnen zijn overgewaaid? Ik zeg niet, dat het zoo is; ik vraag het maar. En al is ons Land tot nog toe door die vrijheidzucht onzer naburinnen niet aangedaan, zou het dan toch

{==91==} {>>pagina-aanduiding<<}
zoo volstrekt ondenkbaar wezen, dat zij te eenigen tijd aan kwam stoomen? Zou 't wel de eerste dwaasheid zijn, die uit den vreemde tot ons kwam? Zou het zoo geheel onmogelijk zijn, dat zij, die van de Londensche Tentoonstelling huiswaarts keerden, haar als aan hunne kleederen medebragten? Ja, zouden we zelfs, bij de tegenwoordige gewoonte om luchtreizen te doen, wel zeker wezen, dat zij niet door de lucht tot ons komt? Wierd onze dampkring er eens mede bezwangerd, hoe dan het kwaad te keeren? Hoe vrij te blijven van die gevaarlijke besmetting?
Mevrouw kossuth geeft ons het antwoord. Het is ons doel niet, eene levensschets van deze vrouw te ontwerpen; onlangs vonden wij die in een ander Tijdschrift, doch zóó veel zij er hier van herinnerd, dat hare levensgeschiedenis, niet is eene geschiedenis van daden; maar alleen van indrukken en gewaarwordingen, lijden en vreugde, onder vrees en hoop. Hare geschiedenis is geheel in overeenstemming met hare taal. Ja, het is als ware in de weinige hier boven aangevoerde woorden hare geheele biographie vervat.
Wat ons van haar ter oore kwam, getuigde van hare getrouwheid in het vervullen harer huiselijke pligten, van hare zorgvuldigheid in het opvoeden van hare kinderen en, bovenal, van hare innige liefde en teedere gehechtheid aan haren echtvriend; welk een en ander nogtans de liefde tot hare ongelukkige en verdrukte landgenooten geenszins bij haar uitsloot. Hoe wist zij kossuth op zijne moeitevolle loopbaan te bemoedigen, te troosten, te verkwikken door hare liefdevolle zorgen! Wat stond zij met moed en trouw hem ter zijde in zijne vernedering! En, nu hij de man van het volk is, nu alles om hem juicht en jubelt, wordt zij nu trotsch op die verheffing? Klemt zij zich vast aan die vergoding? Neen, zij heeft reeds genoeg geleerd om de hulde eener wufte volksmenigte op regte waarde te stellen; zij is aan zichzelve gelijk, en zedig en eenvoudig blijft zij hare waarde als vrouw gevoelen, hare huiselijke pligten uitoefenen,

{==92==} {>>pagina-aanduiding<<}
en haren man hoogachten en liefhebben, en zich aan zijne leiding overgeven.
Dit was het bolwerk, dat haar tot verschansing diende, toen de verleiding onder zulk eene schoone gedaante poogde haar te bemagtigen. Men voerde het woord vrijheid in de banier, en het moest haar immers aanlokken! Doch misgeraden! De hoogmoed verspilde zijne pijlen, die op haar schild verstompten, waarop men ‘nederigheid’ leest. Zij kent het woord vrijheid, maar erkent geene vrijheid, dan die uit de beoefening harer pligten en uit de liefde voor haren man voortvloeit. Daar staat gij beschaamt, gij, die met uwe hooggeroemde vrijheidzucht zoo weelderig pronkt; maar niets goeds tot stand brengt! - Leer van deze uwe eenvoudige zuster, waar het ware geluk des levens voor eene vrouw in bestaat, en dat zij, die zedigheid tot haar wachtwoord kiest, zich veel meer in ieders achting verheft, dan gij met uwe schel klinkende leuze van Émancipatie, die ten slotte zeer mogelijk op Aliénatie uitloopt.
Ik heb eene dame gekend, die tot zulk eene vrouwenvereeniging behoorde; de kennismaking echter was geenszins geschikt, om mij die vereeniging van eene uitlokkende zijde voor te stellen. Zij was eene Engelsche van afkomst, en had overal heen gezworven; eindelijk had zij kennis gemaakt met eenen Hollandschen officier, en zich verwaardigd hem hare hand te schenken. Wat aanleiding gaf tot dezen, naar zij meende, voor haar vernederenden stap, is mij een raadsel gebleven. Voor eene poos had zij den scheptcr neêrgelegd, - misschien omdat zij er moede van was geworden; maar 't was om die naderhand weder op te nemen, en met te krachtiger hand over alles, ja zelfs over haren man te zwaaijen.
Voor huiselijke bemoeijing achtte zij haar verstand te groot; met vrouwelijke handwerken zou zij gemeend hebben zich te verlagen; andere en verhevener zaken werden haar niet opgedragen; daarom besloot zij haren tijd in volstrekte ledigheid door te brengen. Met haren man in mijne nabijheid wonende, kwam zij mij van tijd tot tijd

{==93==} {>>pagina-aanduiding<<}
bezoeken, en hoewel ik geene de minste sympathie voor haar gevoelde, dwong mij de beleefdheid - en zal ik het ontkennen, eene zekere nieuwsgierigheid tot een tegenbezoek. En nu vond ik deze in alles, behalve in die zaken waarin zij 't behoorde te wezen, kundige dame, in hare volle kracht; dat wil zeggen, ik vond haar bezig met niets te doen, dan zich te vervelen, en nu en dan met de bel te luiden, en toen jem, de bediende verscheen, was het: ‘Jem! draai de lamp op.’ - Bijkans had ik mij vergrepen, daar ik reeds opstond, om hem dat zware werk uit de hand te nemen, maar nog in tijds trok ik de mijne terug. - ‘Jem! schenk water in den trekpot.’ - ‘Jem! zet de kopjes wat digter bij.’ - Gelukkig was ons onderwerp zoo weinig belangrijk, dat jem 't door zijne tegenwoordigheid onmogelijk kon storen, en er ook weinig aan gelegen was, of jem het gesprek al dan niet bijwoonde. Van haren kant bestond het in weinig anders, dan in schelden op ons Land, onze Natie, onze zeden, en onze gewoonten, en 't geen zij er verder bij geliefde te noemen; zoo dat mij dikwijls de lust bekroop haar aan te raden, om maar spoedig weder naar Engeland te gaan; waar niemand, zelfs haar man niet, iets het geringste bij zou verliezen. Ik hoorde echter alles gedwee aan, in de hoop van dan mijn bezoek te kunnen bekorten - want de verveling is besmettelijk, en ik was er reeds door aangetast - en antwoordde slechts: ‘ja; neen; zoo; vindt ge dat? ik ben van eene andere meening’ enz. Onze genoegelijke bijeenkomst was spoedig afgeloopen, en bij mij bestond het vaste voornemen om met dames van die vrouwenvereeniging nooit weer in aanraking te komen. - Ik zag haar dan ook niet terug, doch kort daarna moest zij den staf des bewinds voor goed nederlegggen; of liever de dood ontnam haar dien. Zij
stierf van ergernis over de lafheid der Hollandsche vrouwen, en uit spijt van zich met eenen Nederlander te hebben geëncanailleerd.
Zagen wij daar eene dier zusters in geen zeer aanminnig licht, wijden wij haar nog even onze opmerk-
{==94==} {>>pagina-aanduiding<<}
zaamheid, en laat ons eens hooren, welke de grond is waarop zij bouwen, of zij het regt niet misschien aan hare zijde hebben. Hare hoofdstelling is: ‘onze regten moeten gelijk zijn aan die van den man.’ - Men zou dus kunnen hooren van Mevr. a., Doctores in de Godgeleerdheid. Mevr. b., Voorzitster in het Provinciaal Geregtshof. Mevr. c., Lid van de Tweede Kamer. Mej. d., Professores bij de Hoogeschool te.... Mej. e., Ontvangster van de inkomende en uitgaande regten. Mej. f....; doch genoeg; want het is misschien aan onze taal te wijten, dat deze titels alreeds in onze ooren klinken als dissonanten in de muzijk.
Evenwel zij die aldus spreken, gebruiken een wapen om hare stelling te verdedigen, dat niet te verachten is. Zij beroepen zich namelijk op het Christendom. Of zij daarmede wel verder bekend zijn, dan dat zij er den naam van weten, zou men bijna moeten betwijfelen, want zij gebruiken dit wapen zoo onhandig, en kennen er zoo weinig de kracht van, dat het niet moeijelijk valt het tegen haar-zelve te gebruiken. Zij zeggen: ‘Door het Christendom is de vrouw in hare regten hersteld.’ Ik zou niet gaarne die groote waarheid ontkennen. Door te beweeren, dat de vrouw in hare regten hersteld is, beweert men tevens, dat zij die eenmaal heeft bezeten, doch er van werd beroofd. Maar 't is voor ons of er juist uit dat Christendom eene straal opgaat, die een heerlijk licht verspreidt over de woorden: Gen. ii:18: ‘En God sprak: het is niet goed dat de mensch alleen zij, ik zal hem een hulpe maken.’ Dit is, naar ons gevoelen, het ware standpunt der vrouw; dit hare wezenlijke bestemming; dit haar schoonste eeretitel. Deze waarde had zij verloren; èn bij de Joden èn bovenal bij de Heidenen werd zij verlaagd, verguisd, ja, tot slavin vernederd. Uit die verachting is zij door het Christendom opgeheven. In schoone en volmaakte overeenstemming met de aangevoerde woorden uit Genesis, staan voor ons die van paulus in Efez. v:23: ‘De man is het hoofd der vrouw.’ Het is, als diende de laatste tot regt verstand van de eersten. Ook 1 Cor. xiv:34, 35 bevat

{==95==} {>>pagina-aanduiding<<}
mede eene merkwaardige les: ‘Dat uwe vrouwen in de vergaderingen zwijgen; want het is haar niet vergund te spreken, maar zich ondergeschikt te gedragen gelijk ook de wet zegt. En zoo zij iets willen leeren, dat zij het t'huis hunnen eigen mannen vragen, want het is onwelvoegelijk voor vrouwen in de Gemeente te spreken.’
Wij stemmen dus toe, dat de vrouw door het Christendom in haar regt is hersteld, maar voegen er bij, dat de man het hoofd is, en wij eene plaats nevens hem hebben ontvangen; dat de man bestemd is voor het openbare, de vrouw voor het verborgene leven, en dat de man in het maatschappelijke, de vrouw in het huiselijke te huis behoort. Dáár is zij koningin, priesteres; en al wat dienen kan om degenen die haar omringen gelukkig te maken, is haar toevertrouwd. Schiet haar dàn nog tijd over, en bezit zij genoegzame vermogens om van daar uit, te werken op het geluk harer medemenschen; groot en edel alsdan is haar werkkring, maar verder wage zij zich niet, indien zij den naam van vrouw waardiglijk wil dragen! De openbare wegen zijn te glibberig, daar past onzen voet niet op, hij is er te klein voor en te onvast. Bovendien ligt het in den aard der vrouw, dat zij de afhankelijkheid bemint. Zien wij niet menigmaal, wanneer zij zich van allen en alles onafhankelijk gevoelt, dat het haar nogtans behoefte is, zich van eene gewoonte, van een vast uur, van eene spijs, ja, van eene dienstbode afhankelijk te maken? Zij heeft een eigenaardig gevoel van zwakheid tegenover den man; daarom is het haar zoo goed, te weten dat zij een hoofd, een beschermer heeft. Zij is als het klimop en de kamperfoelie, die behoefte hebben zich aan iets sterkers vast te hechten, en hoe vaak zien wij deze planten kwijnen als hun die steun wordt ontnomen. Dit beeld zweefde den dichter ook voor den geest, toen hij zong: ‘van den wijnrank die zich bevallig om den olm slingert.’
Het valt niet te ontkennen, dat ook buiten den huiselijken kring door sommige vrouwen, voor het algemeen veel goeds is bewerkt, zoo als, bij voorbeeld, door jaël, die Israël van zijnen geduchten vijand sisera bevrijdde,

{==96==} {>>pagina-aanduiding<<}
door hem te dooden; om welke daad zij door debora ‘Gezegend boven de vrouwen’ wordt genoemd. De dames van de Emancipatie zullen misschien hare daad roemen, ik leg haar uit naar den geest van dien tijd: maar zucht tot navolgen kan zij in een echt vrouwelijk hart nooit opwekken. Dan staart ons oog liever op het hedrijf van eene abigaïl, die door haar schrander beleid, en verstandig gedrag, de treurige gevolgen voorkwam en afwendde, welke de dwaasheid van haren man - want dwaze mannen zijn er ook - hem anders zeker had berokkend, en daartoe zoo krachtig hem ter hulpe was.
Nog aanminniger staat voor ons oog de stille dorcas; uit hare daden straalt een zachte glans, die ons hart verwarmen en onzen weg verlichten moet. Zij lokt uit tot navolgen, en de vrouwen-vereenigingen in ons Vaderland, naar haren naam genoemd, vertoonen een beter vrouwelijk karakter, want zij dragen het opschrift: ‘Liefde en weldoen.’ Wijst men ons in de geschiedenis van ons eigen land eene kenau hasselaar? Vrij noeme men haar groot in daden; maar echt vrouwelijk was zij niet; want de klank van een wapen in de hand eener vrouw - anders dan om haar leven, of hare eer te verdedigen - is een wanklank in hare geschiedenis. Daarom staren wij liever op ‘de Geuzen-vrouw te Gouda’, die zoo krachtig toonde, dat het hare bestemming was ‘de hulp des mans te zijn.’
Bestaan er vrouwen, die van niets weten mede te spreken dan van de huishouding, van meiden die verhuizen moeten, en van andere die zij verwachten, van schoonmaken enz.; dezulke zijn zeker geene sieraden van de gezellige verkeering, maar andere vrouwen, die van deze zaken integendeel niets weten, kan men ook bezwaarlijk nuttige leden van de Maatschappij noemen. Salomo zegt: ‘Alles op zijn tijd’, aldus ook hier. Eene vrouw die een boek leest terwijl haar kind schreeuwt en hare zorg behoeft; of die zich aan studie wijdt terwijl de man roept om eten, en het eindelijk aangebrand of niet gaar vindt, is niet te prijzen, en toont hare roeping òf niet te kennen, òf geheel uit het oog te verliezen: zij is gelijk aan den soldaat, die, te midden van een gevecht, papier

{==97==} {>>pagina-aanduiding<<}
en penseel voor den dag haalt, om eene teekening te ontwerpen van den stand des legers, en de plaats waar dit het zwaarst aan het vijandelijk vuur is blootgesteld; of aan den matroos op een schip, dat gevaar loopt van te vergaan, en die, wanneer hem door den Kapitein gelast wordt mede te helpen aan de pogingen om het schip nog te redden, dezen antwoordt: ‘Met uw verlof, Kapitein! ik wil eerst eenen brief schrijven, om de mijnen te melden in welk gevaar ik verkeer, en eene schets te zenden van een storm op zee.
Ik herinner mij hier een voorval, dat mij eenigen tijd geleden bejegende. Eene vriendin mijner jeugd, die altijd veel liefhebberij aan den dag legde voor de botanie, was, eenige jaren geleden, met eenen doctor gehuwd, die op een dorp woonde. Nevens hare woning had zij een grooten tuin, en kon zich nu naar lust en behagen aan hare lievelingsstudie wijden. Zij had mij reeds vele malen uitgenoodigd om haar te komen hezoeken, maar nimmer was ik daartoe in de gelegenheid geweest; doch eens met eenige vrienden - die mijne botaniste ook kenden - wandelende, besloten wij haar een bezoek te brengen. Het was een schoone en nog zeer warme middag in den nazomer; vermoeid en dorstig kwamen wij aan. Zij was in haren tuin, en kwam met alle blijken van vreugde over onze komst ons te gemoet, er bijvoegende: ‘dit treft gij nu juist goed: ik ben aan het verzamelen van kruiden, en nu zal ik u eens omtrent de heilzame krachten dier onderscheidene planten inlichten, en u opmerkzaam maken op de wijze hoe alles behandeld en de zorg waarmede alles gekweekt, gezuiverd, geplukt en bereid moet worden.’ De goede vrouw was onuitputtelijk in nuttige lessen, die echter door ons maar half begrepen werden. Wij hadden ons op eene bank nedergezet, hopende spoedig hare uitnoodiging te hooren, om onder het drinken van een kopje thee, niet alleen de uitlegging van het nut dier kruiden aan te hooren, maar er ook van overtuigd te worden door het gebruik. De meid had wel reeds gezegd: ‘Mevrouw! het theewater staat gereed’; maar dit was door onze ijverige gastvrouw niet

{==98==} {>>pagina-aanduiding<<}
opgemerkt. Toen de meid 't echter ten tweedenmale kwam herinneren, nam een van ons de vrijheid om te zeggen: ‘dat wij door de wandeling grooten dorst hadden gekregen.’ - ‘Och, lieve vrienden! vergeef mij mijne onoplettendheid! Hoe is 't mogelijk hieraan niet gedacht te hebben! Spoeden wij ons aanstonds naar huis; het zal niet weêr gebeuren; laat het u niet afschrikken dikwerf weêr te komen, als het u belieft.’ - Wij werden verlegen met hare verlegenheid, en zochten nu door spraakzaamheid onze onopmerkzaamheid van daar even weder goed te maken, en het vooruitzigt van spoedig lafenis te zullen ontvangen, maakte ons zelfs welsprekend. Wij roemden hare kunde; een onzer merkte aan, dat, wanneer in ons Land de Emancipatie der vrouwen eens tot stand kwame, zij voorzeker den graad van Doctores zoude erlangen. Gestreeld door onzen lof, verhaalde zij ons in 't vertrouwen: ‘dat haar echtgenoot onlangs eene medaille had behaald, maar dat er haar de eer van toekwam.’ - Deze betuiging mogt waarheid bevatten, nederig konden wij haar niet vinden.
Voor het huis gekomen, zocht haar oog de kinderen, die zij meende aldaar spelende te zullen vinden. De kinderen waren er niet, doch naauwelijks waren wij binnengetreden, of een vervaarlijk leven klonk ons uit het woonvertrek tegen, en een meisje van ongeveer zes jaren, met handjes, die getuigden, dat ook zij bekend was met het omwoelen der aarde, en wier kleeding daarmede juist overeenstemde, kwam ons te gemoet, en riep: ‘Moeder! ik heb het niet gedaan!’ Spoedig begrepen wij deze ongevraagde verontschuldiging, want in de kamer toefde ons een droevig schouwspel, dat tevens onze schoonste verwachting in duigen deed vallen. Een ander meisje van vier jaren, mede haveloos gekleed, had het theeblad met zijn toebehooren eens in oogenschouw willen nemen, maar dat zoo handig gedaan, dat zij van de stoel was gevallen, die zij tot dadder had gebezigd, om zoo de door haar geliefde suikerpot te bemagtigen. In haren val klemde zij zich aan het theeblad vast, en sleepte dit daardoor noodwendig mede. Daar lag nu het schreeuwende

{==99==} {>>pagina-aanduiding<<}
kind tusschen de scherven van het theeservies, met een bebloed handje en een gebranden voet, want in hare vaart was ook het theewater omgevallen. Onze vriendin was tegen zoo veel jammer niet bestand, zij viel in eene flaauwte. Nu toonden wij, dat wij ook iets verstonden, al waren wij wat meer prozaïsch dan zij; want wij namen het kind op, onderzochten de wonden, die minder erg waren dan wij eerst dachten; want het kind voor straf beducht, had het zeker erger willen maken om meer medelijden op te wekken. Toen Mevrouw weder bijkwam, was hare eerste vraag aan de meid: ‘waar de gedroogde kruiden lagen, die zoo heilzaam waren tot genezing van brandwonden? Zij had ze deze week in huis gebragt, doch het was haar ontgaan, waar zij ze had nedergelegd.’ - De meid wist het evenmin, en onder het zoeken kwam gelukkig de man te huis. Spoedig onderrigt van het gebeurde, wist hij dadelijk waar zijn geneesmiddel voor het branden te vinden was, en welhaast kwam alles nu in behoorlijke rust en orde, doch het duurde eenen geruimen tijd, eer de door ons zoo zeer verlangde thee gezet en geschonken werd. Wij hadden inmiddels gelegenheid om eens rond te zien. De gordijnen hingen scheef voor de glazen; de stoelen waren kasten; de tafels tentoonstellingen, en dit alles in verband met het gebroken theeservies, en het haveloos voorkomen der twee schreeuwende kinderen, wekte bij ons het vermoeden op, dat onze gastvrouw eene knappe botaniste, maar eene slechte huishoudster was. Ook ons schoonheidsgevoel leed hier schipbreuk.
Na eene korte poos getoefd te hebben, gingen wij heen. Wij zagen echter ook nog, dat de stemming der echtgenooten voor elkander niet in de beste harmonie was, en dit bragt ons allen in eene onaangename spanning. Zij maakten vele verontschuldigingen, dat wij het nu juist zoo slecht getroffen hadden, en dwongen ons ook te beloven, dat wij ons bezoek spoedig zouden hervatten. Aan die belofte echter is tot nog toe door niemand onzer voldaan. Wij ademden ruimer, toen wij weder op den weg waren, en daar de avond schoon was,

{==100==} {>>pagina-aanduiding<<}
gaf de wandeling ons ruimschoots vergoeding voor de onaangename ontmoeting ten huize van mijne oude vriendin de botaniste.
Onderweg rustten wij even uit aan eene boeren-woning. Eene zindelijke boerin gaf ons wat wij vroegen. Blozende en eenvoudig maar knap gekleedde kinderen bedienden ons. Alles, zoo wel binnen als buiten het huis, blonk ons helder tegen. Terwijl de vrouw het avondeten in gereedheid bragt, daar zij elk oogenblik haren man te huis wachtte, knoopten wij een gesprek met haar aan, waarin zij gezond oordeel, tevredenheid met haren stand, trouwe zorg voor hare kinderen, en innige liefde voor haren man aan den dag legde. - Wie der twee vrouwen beantwoordde het best aan hare bestemming en verpligting?
Niemand denke, dat de beperkte werkkring der vrouw minder waarde hebbe dan de meer uitgebreide des mans. Dikwerf heeft zij meer onwankelbaren moed, taaijer geduld, scherpziender blik, en fijnder oordeel noodig, dan hij. Is niet de huiselijke kring de kweekschool voor het maatschappelijke leven; ja, wat nog oneindig meer zegt: is hij niet de school voor het leven, dat hier slechts aangevangen wordt, om aan de andere zijde des grafs te worden voortgezet? - Voor de aardsche maatschappij en voor den hemel, burgers te vormen en op te kweeken, is dit dan eene geringe, vernederende taak? Stille huiselijke deugden te beoefenen; ijverig en zorgvuldig lettende op het huishouden, te raden wie zich in ongelegenheid bevinden, te troosten wie in droefheid en lijden, te verplegen wie ziek, te ondersteunen wie arm zijn, is dat eene onbeduidende, verachtelijke werkzaamheid? Neen, hoog verheven staat daar voor ons de trouwe Christelijke huisvrouw en moeder, die door haren, zedigen, vromen en werkzamen levenswandel toont, de lessen van het Christendom beter te begrijpen, eenvoudiger uit te leggen, en stipter in beoefening te brengen, dan zij die dien naam schandelijk misbruiken, door aan haar eene vrijheid te willen ontlcenen, die eene opgewondenheid verwekt op welke uitputting volgt, en

{==101==} {>>pagina-aanduiding<<}
eene zedeleer die zedeloosheid kweekt. Veel, oneindig veel - met dankbaarheid erkennen wij het - is de vrouw aan het gezegend Christendom verpligt, daardoor gevoelt zij hare behoefte aan kennis en geestbeschaving; want hoe anders kan zij waardige burgers voor wereld en hemelmaatschappij opvoeden? Daardoor voelt zij zich gelukkig in haren stand, want zij beseft, dat eene wijze en liefderijke Voorzienigheid haar dien heeft aangewezen. Daardoor ziet zij niet op tegen de moeiten en bezwaren, waarmede zij te kampen heeft, want zij gelooft: ‘Ik sta niet alleen, Hij, die mijne taak heeft bepaald, zal mij niet verlaten.’ Daardoor wordt het gebed haar steun, en het kinderlijk geloof hare kracht. Daardoor heeft zij de vrijheid lief gekregen; maar het is die des geestes en des onderzoeks. - Verveling kent zij niet, en ledigheid haat zij, en niets is haar aangenamer dan de oogenblikken, die hare dagelijksche bezigheden nog vrij laten, nuttig voor anderen en genoegelijk voor zichzelve te besteden. - Indien zij heerschen wil, het is over haar eigen hart, of liever over hare wenschen, neigingen en hartstogten, en waar zij heerscht is het door de kracht der overtuiging en in den geest der liefde. - Zij wil besturen, doch in haar eigen huishouden; zij wil beschaven en hervormen, doch hare kinderen, dienstboden en diegene die onder haar toezigt zijn gesteld, en hare grootste eernaam is die van: ‘hulpe des mans’, dien zij ontving in dien schoonen scheppingsmorgen, toen alles juichte van vreugde en levensgenot. Dezen naam waardiglijk te dragen is haar levensdoel: zij streeft er naar, de bezwaren van haren man te verligten; zijne teleurstellingen te vergoeden, waar het kan; de gevaren die hem dreigen, en de moeijelijkheden met welke hij te kampen heeft, af te wenden, en wanneer dit onmogelijk is, of niet in hare magt staat, alsdan met godvruchtigen moed, geduld, en teederheid hem te troosten, op te beuren en ter zijde te staan, dat de doorn hare
scherpte, en het leed zijne zwaarte verliest! Zóó was ook het streven en het doel van Mevrouw kossuth; dat getuigt hare levensgeschiedenis, dat bewijst haar ant-
{==102==} {>>pagina-aanduiding<<}
woord, en dat is ook het enge kleed hetwelk ons betaamt, en waarin wij ons beter dan in eenig ander kunnen bewegen; want het is in overeenstemming met onze aanleg en roeping, beter dan die ruime Emancipatiemantel met schitterende loverpraal, die door zijne zwaarte het werken belet, en welks schijnschoon voor een oogenblik verblinden en verlokken kan, maar van welken de ondervinding leert, dat hij geene wezenlijke, geene blijvende waarde heeft. - Vrouwen van andere landen mogen met dien mantel hunne schouders omhangen; het antwoord der Nederlandsche vrouw zij steeds als dat van kossuth's gade: ‘Mijne denkbeelden heb ik bepaald binnen den kring mijner huisselijke pligten, en ik geef mij geheel aan de leiding mijns echtgenoots over.’
Nog één raad aan mijne Nederlandsche zusters! Van de eene dwaasheid gaan de menschen gewoonlijk tot eene andere over, die nog grooter is; zorgen wij daarom ons te wachten voor den eersten stap! Eerst raadde men ons aan, gelijkheid van regten te eischen; nu spreekt men weder van gelijkheid in kleeding. Laat ons toezien en waken, dat ons niemand onze zeden en gewoonten ontneme! Houden wij vast aan onzen nationalen geest, en gaan wij voort de lessen te volgen en de pligten te volbrengen, die sinds achttien eeuwen het welvaren, het geluk, den zegen en de kroon der vrouw uitmaken. Meer nut zullen wij dan stichten, meer licht verspreiden, en meer geluk en zelfvoldoening smaken, dan eene van alle die waanwijze en van het spoor gedwaalde leden van het genootschap tot émancipatie der vrouw.

v.
m.





De Infante.

(Vervolg en slot van bl. 88.)

V.

Het klooster der Benedictijnen had drie overwelfde gallerijen, die eene opene plaats omringden. Ligte, paars-
{==103==} {>>pagina-aanduiding<<}
gewijze verbonden zuilen onderschraagden de bogen, wier versierselen uit een ouder tijdvak dan van de Gothische bouwörde dagteekenden. Op de ranke schachten rustten kapiteelen met beeldwerk van een grilligen smaak: meestal symbolische figuren, of groepen aan heidensche overleveringen ontleend. Groote gehouwen zerken met karakters door den tijd onkenbaar geworden, bevloerden de opene vlakte, en tusschen die grafsteden, in welke het gebeente rustte van honderd martelaressen, door de ongeloovigen omgebragt, groeiden witte rozen en violetkleurige akolijen. In het midden beschaduwden prachtige laurierboomen eene waterput. Naar deze treurige plek, die de Benedictijnen tot wandeling diende, begaf Donna luïsa zich wel eens des avonds, tot verdriet der dames, die er bang waren zoo ras de zon was ondergegaan. Het bevreemde dus niemand, dat zij, toen de hitte van den dag was geweken, er henen ging met de Hertogin van avero. Donna barbara bijgeloovig en schuw, bleef, als gewoonlijk, met de overige dames in den zuilengang hare terugkomst onder het opzeggen van gebeden afwachten.
De Prinses zette zich op den rand der put, en noodigde isabella om hetzelfde te doen.
- Eindelijk - ving zij aan - kunnen wij eens in vrijheid spreken. Het is dan waar? Het was dan geene verschijning? Gij hebt hem gezien? Hij heeft met u gesproken?
- Ja, Mevrouw! Koning sebastiaan leeft. Zijne geschiedenis is wonderbaar. Na den strijd bij Alcazar-Quivir kwamen de ongeloovigen de dooden berooven, en vonden hen, zonder helm of wapenrusting, met eene diepe wonde in het hoofd, maar nog ademende; doch niemand herkende hem. Een marabout of priester van deze verworpenen, zocht Christenen tot slaven te maken, om hen te kunnen overhalen tot zijn geloof. Hij deed den zieltoogende opnemen, en 't gelukte hem dien in 't leven terug te roepen, doch zijn geheugen was verloren. Don sebastiaan herinnerde zich niets van zijn vroegeren staat, noch had eenig denkbeeld van zijn tegenwoordigen.

{==104==} {>>pagina-aanduiding<<}
Maar juan de matha, insgelijks verpleegd en gered, herkende hem, en verzorgde en diende hem, gelijk 't den onderdaan betaamt. De marabout bragt hen diep in de binnenlanden, ver over de bergen, onder stammen, die nog nimmer Christenen hadden gezien. Daar werden zij met de uiterste wreedheid behandeld; doch de Koning had er geen besef van, en Don juan verwachtte niet anders dan hem welhaast te zullen zien sterven. Zoo verliepen omtrent twee jaren; toen keerden zijn geheugen en verstand allengskens terug. Doch nu maakte zijn lot hem wanhopig. Aan 't bekend worden wie hij ware, hing zijn leven, en wijl er geen hoop was op vrijheid door eenen losprijs, besloot hij met Don juan tot de vlugt. Na het uitstaan van tallooze gevaren, bereikten zij de kust, waar eene boot hen opnam, en terug bragt in Portugal. Nu achtte de Koning zich behouden, maar hij vond in zijn eigen Rijk nog magtiger en wreeder vijanden dan de ongeloovigen, aan welke hij ontkomen was. Koning filips, zijne terugkomst vernemende, verklaarde hem voor een bedrieger, en deed alom aan de poorten van alle kerken en kloosters een uitschrijving slaan, waarin twintig duizend gouden kroonen en brieven van adeldom worden beloofd, aan dengenen, die, dood of levend, den bedrieger levert, die verraderlijk den naam van Don sebastiaan, 's Konings welbeminden neef, in den slag bij Alcazar-Quivir gesneuveld, heeft aangenomen.
- Er is - sprak de Prinses - geen voorbeeld in de geschiedenis van zulk eene wreedheid en boosheid.
- Don sebastiaan, aldus vogelvrij en gedwongen zich in zijne eigene Staten te verbergen, kwam in de omstreken van Bèja. Daar heeft hij getracht u te verlossen. Don juan de matha was de herder, die Don sancho op den weg langs de Atalaya heeft gebragt.
- Had de Koning zich dáár verborgen? - vroeg Donna luïsa.
- Er zijn in dit oude kasteel nog eenige kamers waar men kan overnachten. De landstreek er om heen is woest, en men dacht niet dat de Spanjaarden nog-
{==105==} {>>pagina-aanduiding<<}
maals in die gevaarlijke passen zouden verschijnen. Nooit vegeet ik de dagen, daar doorgebragt. Ik bewoonde er een vertrek met één venster, dat glazen noch luiken had. De zwaluwen hadden hunne nesten aan de zoldering, en zweefden om mijn hoofd zoo ras het dag werd. In den beginne werd ik angstig als ik er alleen was; doch men went spoedig, zelfs aan ongemakken en gebrek. Welk eene armoede omgaf er den Koning, die kamerheer noch staatsdienaar had dan alleen in Don juan de matha! Een klein getal Portugesche edelen verzamelde zich rondom hem; maar was niet talrijk genoeg om zich door het met vijanden bezette rijk, naar Lissabon een weg te banen. Daarheen nogtans wilde de Koning, maar het ongunstig lot bragt hem in 's vijands magt. - Op een morgen ontwaakte ik met schrik door het knallen van een muskettenvuur. Mijn venster was te hoog om naar buiten te zien; doch ik rook den damp van het kruid, die in wolken opsteeg. Ik dacht den Koning verraden, en viel op mijne knieën om te bidden, toen er hevig aan de deur werd geklopt: het was Don juan met den degen in de linkerhand, wijl zijne wond in den regterschouder nog niet was genezen. - Volg mij! - riep hij mij toe - de Spanjaarden zijn voor de Atalaya; ik zal u in veiligheid brengen....
- Is de Koning verraden? - vroeg ik.
- Neen - was 't antwoord - want zij zouden dan reeds zijne uitlevering hebben geëischt.
Hij bragt mij een donkeren trap af, die naar een afgrond scheen te loopen; eindelijk voelde ik een effen grond onder mij. - Blijf hier, Mevrouw! - sprak hij - gij zijt hier veilig; wacht hier den uitslag af.
- Neen! - riep ik uit - ik ben minder bang voor het vuur, dan in deze afschuwelijke duisternis. Ik wil met u terug naar boven. Moet ik sterven, dan hoop ik op Gods barmhartigheid. - Hij trachtte vruchteloos mij te bewegen om te blijven, en wij klommen dus weêr op naar een der benedenkamers: daar verliet mij Don juan....
Hier zweeg de Hertogin, door aandoening overstelpt.
- o Ga voort! - sprak de Prinses na eene poos -
{==106==} {>>pagina-aanduiding<<}
ik verlang naar het einde. Die Don juan is een dapper en waardig Ridder. Geene edele dame vernedert zich als zij hare wapens met die van dezen nieuwen edelman vereenigt. Hij heeft beter zijn pligt betracht dan menig doorluchtig heer, wiens stamboom de tijden van Don pelagio bereikt.
- Ik bleef alleen - hernam isabella - en poogde te bidden, maar kon slechts luisteren. Met doodelijken angst hoorde ik 't rumoer en de musketschoten, die elkander met ongelijke tusschenpozen opvolgden. Eindelijk vernam ik niets meer dan een verward gedruisch. Toen rees ik op, en trad naar buiten. Er was niemand in de vertrekken of op de binnenplaats, maar ik vloog naar den muur. De Spanjaarden hadden verwonnen; doch men streed nog in den hof. Eensklaps hoorde ik boven mij het fluitend gegons van kogels, en daarop eene hevige uitbarsting; ik viel ter aarde....
- Gewond?
- Neen, niet ik - maar Don juan zag ik bloedend voor de valpoort liggen. Toen ik weder bijkwam, zat ik op de groote plaats aan een muur geleund. De Koning en Don juan lagen op eenen afstand, met hunne verscheurde en bebloede mantels bedekt. Wij waren door de Spanjaarden omringd. Kapitein rodriguez was bleek als een doode; twee soldaten ondersteunden hem, terwijl hij zijne gevangenen beschouwde; hem was eene hand afgeschoten. Hij vloekte, klaagde, en vroeg mij, hoe veel mannen er in de Atalaya waren geweest, en toen ik hem antwoordde: ‘tien of twaalf’, riep hij verbaasd uit: ‘En zij hebben het vier uren lang uitgehouden!’... ‘Don rodriguez! - hernam ik - ten tweeden male ben ik uwe gevangene. Ik hoop, dat gij niet zult weigeren mij tegen losgeld vrij te laten?’ - Hij antwoordde: ‘Als de Koning 't mij vergunt.’ - ‘Deze twee Ridders - vervolgde ik - zullen óók u een billijken losprijs kunnen aanbieden.’ - Toen wierp hij een blik op hen, en vroeg: ‘Wie zijn zij? Hoe heeten zij?’ - ‘Het zijn goede edellieden - antwoordde ik, door die vragen beangstigd - zij hebben mij geholpen, toen ik

{==107==} {>>pagina-aanduiding<<}
in deze wildernis alleen stond. Behandel hen wel, Don rodriguez!’
Hij beloofde mij toen hen los te laten zoodra zij een paar honderd pistolen betaalden; die geringschatting bewees mij duidelijk, dat hij niets vermoedde. Toen hij zich verwijderde keerde ik mij tot de gevangenen. De Koning stond nu, ontwapend, en met een slechten mantel omhangen; toch beefde ik, dat men hem aan zijne vorstelijke houding zou herkennen.
- Mevrouw! - sprak Don juan, verzwakt maar kalm - heb goeden moed; wij zullen weldra weder vrij zijn. Ons losgeld ontvangende, zal rodriguez niet weigeren ons een vrijgeleide te geven door het Spaansche heir.
De Koning, die aan den arm gekwetst was, voegde er bij: - ‘het was de eerste maal, dat ik tegen Spanjaarden streed, maar ik hoop, dat het niet de laatste maal zal zijn. Gij, Mevrouw! tracht Donna luïsa te naderen, en haar te melden, wat gij gezien hebt. Dat zij voor ons bidde!’
Men voerde hen beiden daarop weg, en de Kapitein deed mij naar de legerplaats brengen. Den Atalaya staken zij in brand. Het houtwerk verteerde in de vlammen, maar de zwart geblaakte muren met hunne gapende vensters staan nog overeind. Den volgenden dag trokken wij af. Ik werd in de achterhoede geplaatst en kon niet met de gevangenen spreken. Hier gekomen bragt men mij bij de Benedictijner-zusters; met welke ik dagelijks, regt tegenover de Koninklijke familie, de mis heb gehoord, en Uwe Hoogheid naast de Infanten zag, zonder door u te worden opgemerkt.
De Prinses had dit verhaal met een kloppend hart aangehoord. De onzekerheid omtrent het lot van Koning sebastiaan vervulde haar met een smartelijk ongeduld. - ‘o Mijn God!’ - bad zij - ‘laat mij niet aan den rand van dezen afgrond vertwijfelen! Heb mededoogen met mijn lijden, en geef mij òf het leven, òf den dood!’
Hare oogen staarden met afgrijzen de hooge muren aan, die haar van de wereld afgescheiden hielden, en zij verzonk

{==108==} {>>pagina-aanduiding<<}
in treurige gedachten, niet wetende wat te doen, om haren kerker te ontkomen.
- De Koning! - zeide isabella eensklaps, en bevende - Is 't niet de Koning, die daar aankomt? Ik herken hem, zonder hem ooit te hebben gezien.
Donna barbara en de andere dames schaarden zich haastig op eene rij bij de plaatsdeur. Filips ging ze voorbij met den Graaf van mora, zijn opperkamerheer, die echter mede op een afstand eerbiedig bleef staan. In den tuin wierp de Koning een donkeren blik rondom zich. Hij scheen zwaarmoedig te peinzen, maakte dikwerf een kruis, en stond nu en dan stil om de opschriften der zerken te ontcijferen.
- De Koning is nog nooit hier geweest. - fluisterde Donna luïsa - Men zegt, hij vindt er een bezwaar in over de assche te gaan, onder die zerken verborgen; maar hij zal 't onaangenaam vinden zoo digt te zijn bij herinneringen aan den dood. - Hemel! hij nadert ons!
Zij rezen op. De Koning, die eerst den schijn had aangenomen van haar niet te zien, naderde nu en groette Donna luïsa, door de hand aan zijn hoed te brengen. De beide vorstinnen maakten verward eene neiging. Op isabella wijzende vroeg hij:
- Wie is die Dame?
- Sire! het is de Hertogin van avero. - antwoordde de Prinses, over die vraag verwonderd - Ik wilde juist Uwe Majesteit danken, dat zij mij is teruggegeven.
- Zij is te jong - hernam filips, haar sterk aanziende - om alleen zulk een hoogen titel te voeren en zulke schoone goederen te beheeren. Wij zullen haar in Spanje uithuwelijken.
Isabella verbleekte; doch de Koning scheen daarop niet te letten.
- Dit is eene treurige wandelplaats, Donna luïsa! En gij bezoekt dien?
- Ja, Sire! ik bemin deze boomen. Ik zie gaarne den hemel boven mij, en boven die muren de vogelen des hemels in hunne vrijheid.

{==109==} {>>pagina-aanduiding<<}

- Gij zijt nog niet aan afzondering gewoon. - zeide de Koning eenigzins spotachtig - Het verblijf hier, vindt gij treuriger dan dat der Benedictijnen te Béja. Dat zou ik niet gedacht hebben. Wat ontbreekt u dan hier?
- o Sire! - antwoordde zij droevig - Gij weet het; want ik heb u gebeden. Ik heb er in uwe tegenwoordigheid om geweend.
- Heb ik dan aan uwe bede geen gehoor verleend? Hebt gij de verzochte gunst niet verkregen?
- Sire! ik heb een levendig gevoel van dit bewijs uwer goedheid.
- Ik dacht, dat gij aan een afgezonderd leven gewoon waart. Gij hebt uwe eerste jaren in het klooster van St. Clara gesleten, en waart zelfs bestemd om er den sluijer aan te nemen.
- Het is waar, de hand Gods heeft mij uit die stille schuilplaats in eene rampvolle wereld gebragt, waar ik dikwerf de dagen mijner eerste jeugd heb beweend. Ja, toen was ik gelukkig; maar het klooster van St. Clara had niets van dit. Hoe lieflijk was 't er des avonds onder de groote oranje-boomen in den tuin! Wat waren de oevers van de Mondigo heerlijk, bij zonsondergang! Hoe dikwerf heb ik uit het venster mijner cel den schoonen hemel, die verrukkelijke wateren, die frissche schaduw bewonderd!
- En nu doet een gril u het gezigt der velden betreuren. Gij wilt nw geboorteland wederzien? Die wensch kan voldaan worden.
- Uwe Majesteit zou willen vergunnen!.... Ik zou dit verblijf mogen verlaten!
Filips schudde het hoofd, en wees met den vinger naar een toren boven de muren des kloosters.
- Zonder van hier te gaan, kan ik u twee Koningrijken doen zien.
Een wenk deed den opperkamerheer vooruitgaan en de deuren van den toren openen. De Koning beklom dikwerf dit belvedère, welks trap, gelijk de ladder van jakob, tot den hemel scheen te reiken. Donna luïsa liet, op de tinne gekomen, een ligten kreet hooren. De ruime

{==110==} {>>pagina-aanduiding<<}
lucht, de stroomen lichts, het onmetelijke vergezigt veroorzaakten haar eene bedwelming. Zij leunde op isabella en haalde diep adem, als of haar in die atmosfeer een nieuw leven bezielde.
Van deze hoogte doorliep haar blik een onbeperkten gezigtëinder; doch te vergeefs trachtte zij iets te onderscheiden. Alleen de Guadiana lag als een zilveren lint op den bruinen grond. Aan den voet des torens echter zag zij de naauwe, ongelijke straten van Badajoz.
- Welnu, - sprak filips - is dit geen heerlijk tafereel? Van hier kunt gij de grenzen overschrijden naar Portugal. Maar al dat land is nu Spanje. De lijn, welke de twee rijken gescheiden hield, bestaat niet meer: zij vormen nu ééne Monarchie, en gij zijt nu eene Spaansche geworden, Donna luïsa!
De Prinses bewaarde een diep stilzwijgen. De taal en toon van filips deden haar verstijven. Zijne beleefdheid zelfs wekte haar een onverwinnelijken afschuw. - En toch had zij de oogmerken van den ouden Koning nog niet begrepen; zij had den hartstogt, dien zij hem inboezemde, nog niet opgemerkt. Dat barsche gelaat, door de zorgen der heerschappij en door de jaren gerimpeld, drukte niet anders uit dan hoogmoedige gestrengheid, en de inwendige liefde gaf geen wederschijn in dien strakken, vaak wilden blik.
Donna luïsa leunde op de ballustrade, naar de zijde van den Alcazar. Op het plein werden eenige soldaten in de wapenen geoefend, en terwijl zij de bewegingen dier krijgslieden gadesloeg, sprak de Koning:
- Kapitein rodriguez heeft in den laatsten togt eene hand verloren; hij kan niet meer dienen, en ik heb hem met het bevel over gindsche vesting beloond.
Op dat gezegde wisselden de Prinses en Hertogin eenen blik. Zij begrepen van den Koning te kunnen vernemen, wat niemand anders haar melden kon. De Hertogin van avero, die uit vrees en eerbied tot nog toe had gezwegen, sprak nu bevende:
- Sire! de naam van Kapitein rodriguez herinnert mij, dat ik zijne gevangene ben geweest, eer Uwe Ma-
{==111==} {>>pagina-aanduiding<<}
jesteit mij in Hoogstdeszelfs bescherming heeft genomen. Toen vreesde ik te deelen in het lot der andere gevangenen, die hij met zich voerde.
- De Kapitein had mijne bevelen. - hernam filips, met eene hem ongewone vriendelijkheid - Hij zou zich wel gewacht hebben eene dame van uwen rang naar krijgsregt te behandelen.
- En, Sire! wat is het lot der Ridders, die, gelijk ik, met Kapitein rodriguez hier zijn gekomen? Heeft het Uwe Majesteit behaagd verlof te geven om hen tegen rantsoen in vrijheid te stellen?
- De gevangenen van de Atalaya waren immers maar geringe lieden?
- Sire! zij hebben als Ridders gestreden. De eene noemde zich Don juan de matha. De naam des anderen weet ik niet. Kapitein rodriguez heeft mij beloofd Uwe Majesteit vergunning te verzoeken, om hen tegen behoorlijken losprijs te ontslaan.
- Ik herinner mij - sprak filips afgetrokken - dat Don sancho d'avila, toen hij den Kapitein aan mij voorstelde, een woord er van heeft gerept. Die lieden werden in de vesting bewaard, eenigen zijn aan hunne wonden gestorven, van de anderen heb ik niet meer gehoord.
Isabella bedekte haar gelaat met de handen en weende. Donna luïsa sloot hare vriendin in de armen, en zeide:
- Vergeving, Sire! De woorden van Uwe Majesteit hebben haar ontroerd.
- Wat gaat der Hertoginne van avero het lot dier mannen aan? Is een hunner misschien haar geliefde?
- Ik weet 't niet, Sire! Zij heeft mij niets gezegd; maar ik vermoed het door hare tranen.
- Kapitein rodriguez heeft dus een Grande van Portugal onder zijne gevangenen?
- Neen, Sire! isabella heeft hem genoemd. Hij heet Don juan de matha.
- Dus eene mésalliance? Heeft de Hertogin van avero zich niet herinnerd, dat haar huwelijk thans mijne toestemming behoeft?
- Sire! ik sta borg voor hare gehoorzaamheid aan

{==112==} {>>pagina-aanduiding<<}
Uwer Majesteits bevelen. Maar gij ziet hare smart; heb medelijden met haar; doe haar ten minste het lot kennen van den man, dien zij wel nooit zal wederzien! - Sire! indien hij nog leeft, beveel dan dat hij met zijne lotgenooten worde vrijgelaten; om die genade smeek ik geknield.
Filips hief haar zwijgend op. Hij vermoedde wel de waarheid niet, maar de tranen van Donna luïsa verbitterden hem tegen degenen voor welke zij bad. Hij gevoelde eene soort van minnenijd, toen zij zich om hunnentwille zoo diep vernederde. Zij deed voor hen wat zij niet had gedaan voor zich-zelve! Het was dus juist hare voorbede, die, zonder dat zij het vermoedde, hunne zaak bedierf.
- Sire! - hernam zij - wekt mijne stem uwe barmhartigheid niet op? Helaas! ik smeek u, zoo als ik nooit iemand dan God heb gesmeekt!
- Dat is zoo - sprak filips met koele vastheid - maar onderwerping noch gebeden kunnen thans iets baten.
Er volgde een pijnlijk zwijgen. Donna luïsa en hare vriendin staarden somber over de borstwering naar omlaag.
De zon ging onder; de nachtvogels begonnen zich te vertoonen; een warme avond volgde op den heeten dag. Eensklaps werd de stad verlicht; trompetgeschal en vreugdekreten stegen op, en het kanon van het kasteel daverde: het was het feest van den dag, dat weder aanving.
- Het volk jubelt. - sprak filips - Dezen avond zijn er spelen en wedloopen op het groote plein. De Heer moge de nietige ijdelheid dezer schouwspelen vergeven! Kom, Donna luïsa!
Zij wierp nog een blik naar omlaag, met een gevoel alsof zij de aarde en het gewemel der menschen vaarwel zeide. De gang naar beneden was haar als eene nederdaling in haar graf.
- Donna luïsa! - herhaalde de Koning, haar de hand biedende om haar van den trap te geleiden.
De lampen aan de kloostergewelven opgehangen, ver-
{==113==} {>>pagina-aanduiding<<}
spreidden een bleek licht. In den tuin was het donker, en de witachtige zerken tusschen het groen, zagen er spookachtig uit. Filips liet zijn blik eens rondgaan, en vroeg:
- Zijt gij op deze plaats, met graven bevloerd, niet bevreesd?
- Neen, Sire! die teekenen van de kortheid des tijds en van de magt des doods beuren mij op. De heiligen, wier overblijfselen hier rusten, roep ik dikwerf aan, en het is mij dan wèl: ik geloof, dat zij mij gadeslaan en mij beschermen.
De Prinses was blijven staan, hare edele gestalte stak als eene verschijning tegen de duistere zuilengangen af, en zij wees naar de grillige schaduwvormen op het donkere gras, waar boven de laurierboomen hun welluidend gebladerte bewogen. In die dagen geloofde men levendig en innig; en de geloofsartikelen hadden evenveel gezag over de geleerden als over de onwetenden. De mirakelen werden zonder onderzoek aangenomen, en men vertrouwde vast op eene gestadige tusschenkomst des hemels, in aardsche zaken. Donna luïsa vervulde daarom filips met eene bijgeloovige vrees. Hij beefde en vernederde zich onwillekeurig voor de onzigtbare magt, aan welke hij geloofde als aan zijne eigene. Hij wendde zijn blik van de Prinses af, alsof hij dacht eene der heiligen, die hij vreesde, tusschen haar en hem te zullen zien plaats nemen, en sprak eenigzins schuw:
- Ik heb bevel gegeven, om, onder aanroeping der martelaressen, die hier rusten, eene kerk te bouwen. De hemel zij met u, Donna luïsa! Vergeet mij niet in uwe gebeden!
Toen verliet hij haar ijlings. De dames, die, in gebeden, onder de galerij hadden gewacht, gingen dadelijk de Prinses voor naar hare kamer.
Den volgenden dag bleef filips lang met zijn biechtvader alleen. De vroomheid, van welke hij blijken gaf, was opregt; maar het geloof kon zijne slechte hartstogten niet bedwingen. De vrees voor straf in de eeuwigheid weêrhield zijn onverzoenlijke wraakzucht niet; om-
{==114==} {>>pagina-aanduiding<<}
dat hij geloofde door ijver voor de Roomsche Kerk alle zonden te kunnen afkoopen. Zijn wreede, onzinnige godsvrucht (als dit woord hier gebruikt mag worden) belette hem nooit zijn geweten te stillen; 't was hem genoeg, om des doels wille, de daad verschoonbaar te kunnen vinden: zoo bedreef hij, zonder wroeging, de grootste misdaden.
Toen de biechtvader vertrokken was, werd Kapitein rodriguez bij den Koning ontboden. Het was de eerste maal, dat deze zich met den Koning geheel alleen bevond, en de ruwe krijgsman, aan hofmanieren weinig gewoon, was meer ontroerd dan hij geweest zou zijn, wanneer hij met zijne kompagnie een twintigmaal sterkeren vijand had moeten aanvallen.
- Kapitein! - sprak de Koning - ik wil van u vernemen, wie de personen zijn, in uwen laatsten togt gevangen gemaakt, en welk losgeld gij hebt genoten.
- Sire! - antwoordde de oude Ridder, op schroomvalligen toon - dat is eene winst, die mij, bij mijne ziel! niet rijk heeft gemaakt; ik heb nog geene enkele maravédi (een kleine munt) van die vier Ridders ontvangen. Twee hunner zijn gestorven, na op mijne kosten te zijn verpleegd. Zelfs heb ik nu eenige missen voor hen doen lezen....
- Wat waren zij voor lieden?
- Sire! de eene was Don alvaro d'avugna en de andere Don christoval de melo: twee oude soldaten van den togt in Afrika
- Een van hen, die nog in leven zijn, heet Don juan de matha. Wat hebt ge met dezen gedaan?
Die vraag bragt den Kapitein zigtbaar in verwarring, en hij antwoordde stamelend:
- Hij is een man van weinig belang... Ik heb gemeend hem in vrijheid te kunnen stellen.
- Zonder losgeld? - vroeg filips.
- Neen, Sire! Dit zou ik buiten Uwer Majesteits bewilliging niet hebben durven doen. Integendeel, hij is zijn losgeld gaan halen; na mij zijn woord te hebben verpand om binnen veertig dagen terug te keeren. Die

{==115==} {>>pagina-aanduiding<<}
tijd is morgen om. De andere gevangene is in mijne magt gebleven, als borg voor Don juan.
- En wie is hij? - Zeg mij wat ge weet.
- Hij is een jong en dapper Ridder, Sire! doch, naar ik vermoed, slecht door de fortuin begunstigd. Ik heb hem gekwetst hier heen gebragt. Zijne wonden zijn nog niet genezen, en langen tijd dacht ik, dat zijn losgeld zijne uitvaart zou moeten bekostigen. Hij heeft een aanzienlijk voorkomen maar schijnt zoo arm als de welgelukzalige st. jean-de-la-croix. Ik laat hem vrij wandelen, op zijn woord, dat hij niet buiten de Alcazar zal gaan. Hij spreekt tegen niemand, en brengt een goed gedeelte van den tijd door met versjes te maken.
- Eenig hofdichter! - zeide de Koning verachtelijk - Hoe heet hij?
- Dat weet ik niet, Sire! - antwoordde de Kapitein - Toen ik, volgens gewoonte, mijne gevangenen, met de hand op het christus-beeld, hunne namen, titels en stand deed opgeven, heeft deze geweigerd te antwoorden, en ik heb er niet op aangedrongen, uit vrees, dat hij anders een valschen naam zou opgeven en zich bezondigen.
- Dat is regt Christelijk! - sprak de Koning schertsende - En dus zoudt gij hem hebben laten gaan, zonder te weten wie hij is? Bij alle heiligen, Kapitein! als wij dàt vernomen hadden, zouden wij u gestreng behandeld hebben.
- Sire! - riep hij uit, gereed om zich aan 's Konings voeten te werpen - Ik bid Uwe Majesteit vergiffenis voor den misslag, die ik nog niet heb begaan.
De achterdocht en jaloezij, die den Koning tot dit onderzoek hadden gedreven, waren hiermede niet voldaan. Hij wilde niet alleen geene vrijheid schenken aan de ongelukkigen, wier loslating Donna luïsa niet tranen en beden verzocbt had, hij was naijverig op de vurige belangstelling, welke zij betoond had in ridders, die zij waarschijnlijk in voor haar gelukkiger dagen had gekend. Geen zweem van edelmoedigheid of regtvaardig-
{==116==} {>>pagina-aanduiding<<}
heid verzachtte de uitwerking van zijn nijdigen argwaan en kleingeestigen wraaklust.
- Kapitein rodriguez! - hernam hij, op dien toon van oppermagt, waaraan nooit iemand gehoorzaamheid heeft durven weigeren - die gevangenen zijn muiters, en vijanden van ons gezag. Zij hebben de wapenen opgevat in een reeds onderworpen land; het regt van den oorlog kan op hen niet meer worden toegepast. Zij moeten behandeld worden als verraders van hunnen Koning en van den Staat. Wij schenken hun echter het leven, maar niet de vrijheid. Zij zullen vervoerd worden naar de galeijen van Ceuta, of naar de mijnen der Nieuwewereld. Dát is onze wil, en wij bevelen u dien onverwijld te volbrengen.

VI.

Eenige uren later ontving filips van Kapitein rodriguez het volgende berigt: ‘Sire! De gevangene, van wien ik gevergd heb zijnen naam te noemen, nadat ik hem had aangekondigd, dat hij veroordeeld is om naar de mijnen te worden gevoerd, heeft, op het christus-beeld, gezworen te zijn Don sebastiaan van Portugal. Ik verzoek de bevelen van Uwe Majesteit.’
Filips was door de Grandes van zijnen Raad omringd, toen de opperhofmeester hem dat berigt ter hand stelde. Na het geschrift zonder eenig teeken van verrassing gelezen te hebben, legde hij 't voor zich en sprak:
- Ga voort, Don sancho!
Don sancho was dien morgen van Lissabon teruggekeerd, en de tijdingen, die hij had medegebragt, waren den Koning, na hem gehoord te hebben, zóó gewigtig voorgekomen, dat hij zijnen Raad had doen vergaderen. De Spaansche vlag wapperde boven de veroverde stad; maar de inwoners verweerden zich nog te midden van de puinhoopen en van vlammen door hen ontstoken. De monniken spoorden hen tot dien wanhopigen tegenstand aan, door het gerucht van de wederopstanding van Don se-
{==117==} {>>pagina-aanduiding<<}
bastiaan te bevestigen. Als deze tijding door de provinciën verspreid wierd, kon er een algemeenen opstand uit volgen. Op den enkelen naam van Don sebastiaan zou het leger zich gewis hereenigen, en het was te vreezen, dat eenige bedrieger, zijn voordeel met deze stemming der gemoederen doende, een vreeselijken tegenstand zou veroorzaken. Don antonio, in den slag gewond en door de zijnen gered, had Oporto bereikt, en maakte zelf de spoedige terugkomst van zijnen neef aan den volke bekend.
De Raad oordeelde, dat het eene list ware om de Portugezen tot opstand te brengen, en elk der leden stelde maatregelen voor, die hij 't geschiktst oordeelde om haar te verijdelen. De verschillende voorslagen, hoe verscheiden in middelen en toepassing, waren eenstemmig in gestrengheid. De Koning zweeg; maar door zijn masker van onverschilligheid drong eene sombere tevredenheid door. Nadat allen hadden gesproken, gaf hij Don sancho het berigt van Kapitein rodriguez over, met bevel om het voor te lezen. Daarna sprak hij op den korten, snellen toon, dien hij steeds aannam om zijn bepaalden wil te verklaren:
- Wij moeten Gode danken, die den bedrieger in onze handen gegeven heeft. De tijding van zijne straf, in Portugal afgekondigd, zal een einde maken aan alle zamenzweringen. Sedert het begin van den oorlog hebben de rebellen dien kunstgreep voorbereid. De Gouverneur van Tavira berigtte ons het verschijnen van dien man, die zich in Alentejo heeft willen doen erkennen, en wiens spoor sedert is verloren geraakt. Sinds drie maanden is zijn vonnis uitgesproken; morgen zal het voltrokken worden. Aldus laten wij den misdadiger den tijd om zich voor te bereiden. Dat God hem genadig zij!
De toestemming van den Raad was eenparig. Ieder zag den vinger Gods in deze gebeurtenis. Onder de leden waren er verscheidene, die aan het Portugesche Hof waren geweest, en Don sebastiaan zeer goed kenden; maar niemand begeerde den gevangene te zien; niemand scheen aan het bedrog te twijfelen. Alleen Don

{==118==} {>>pagina-aanduiding<<}
sancho d'avila durfde eene aanmerking wagen, wel niet in het belang der waarheid, maar als de uitwerking eener ver uitziende voorzigtigheid.
- Sire! - sprak hij - deze gelukzoeker heeft eenige gelijkenis met Don sebastiaan; de vijanden van Uwe Majesteit zullen verklaren, dat hij 't werkelijk is. Ware 't dan niet oorbaar, zijn levensloop bekend te maken, eer hij ter straffe gaat?
- Wij zullen er aan denken. - antwoordde pilips - Gij zijt een wijs man. Kom heden avond mijne bevelen vernemen.
Zoo ras de vergadering gescheiden was, deed filips Donna luïsa en isabella bij zich ontbieden. Beiden hadden 't voorgevoel van eenig groot ongeluk. Nooit had zijn gelaat de Prinses zoo veel vrees ingeboezemd. Hij zat in een hoogen armstoel met een gehemelte, die hem voor troon diende, als hij in zijn Kabinet Raadsvergadering hield. Zijn gelaat was onheilspellend gestreng.
- Donna luïsa! - sprak hij, haar strak aanziende - Weet gij voor wien ge mij gisteren hebt gebeden?
Op die vraag greep haar een gevoel aan van schrik en van vreugde tevens: zij begreep, dat Don sebastiaan leefde, maar ook, dat zijn leven en lot in 's Konings handen was.
- Sire! - antwoordde zij - ik bad u voor ongelukkige gevangenen.
- Lieden u onbekend? Ellendigen die uw medelijden beschermt?
- Portugezen, Sire! Krijgslieden met wonden bedekt.
- Voor welke de Hertogin van avero u verzocht had te spreken. Gij hebt mij den naam van den eenen gezegd; de andere heeft heden dien genoemd, welken hij voorgeeft de zijne te wezen.
Hij zweeg, en gaf het berigt van Kapitein rodriguez aan Donna luïsa. Zij sloeg er een blik in, en sprak treurig maar met vastheid:
- Welnu, Sire! gij weet de waarheid.
Hij nam den brief weder en sprak koel:

{==119==} {>>pagina-aanduiding<<}

- De gelukzoeker zal morgen aan den muur van den Alcazar worden opgehangen.
Op dat woord zonk Donna luïsa aan 's Konings voeten, en riep uit:
- Neen, Sire! Gij zult die ontzettende misdaad niet bedrijven!... Gij zult mij hooren!... Don sebastiaan is teruggekomen... De gevangene is het waarlijk... Hij is de Koning!... de zoon van uwe zuster! God heeft hem bevrijd uit de banden der ongeloovigen. In zijne Staten teruggekomen, heeft hij, door u bedreigd, zich verborgen!... Dat had hij niet moeten doen!... Hij had niet moeten twijfelen aan uwe regtvaardigheid!... Hij had zich tot u moeten begeven - gij zoudt hem hebben erkend. o Zie hem! - Zijn er niet duizenden, die Koning sebastiaan ontvangen heeft in zijn hof?... Doe hen komen, Sire!... Toon hun den gevangene... zij zullen hem herkennen!
Filips verhief met ongeduld zijn hoofd, en een pijnlijke grimlach plooide zijne lippen.
- Sire! - hernam Donna luisa - Gij hebt het regt van leven en dood over uwe onderdanen; maar de Koningen hangen alleen van God af. Gij ziet in Don sebastiaan een vijand; doch zijne eenige misdaad is: zijn regt op de kroon, die gij veroverd hebt. Zoudt gij hem daarvoor durven straffen? Er zou geene wedergade van zulk een gruwel bestaan. Keizer karel V, uw vader, liet het leven aan zijn grootsten vijand, françois I. In onzen tijd houdt eene kettersche vrouw, elisabeth van Engeland, de Koningin van Schotland, sedert vijftien jaren gevangen, doch haar hart heeft nog immer dat Koninklijke hoofd ontzien!...
Filips zweeg. Zijn onbewegelijk gelaat verraadde geene enkele aandoening van den haat en de liefde, die in hem worstelden, op het gezigt dier jeugdige maagd, wier tranen en smart haar onvergelijkelijk schoon maakten.
Nogmaals hernam zij:
- Sire! gij zijt niet overtuigd... maar er is hier iemand, wier getuigenis ik kan inroepen. Isabella heeft

{==120==} {>>pagina-aanduiding<<}
Don sebastiaan gezien en herkend. Uwe Majesteit verwaardige zich haar te ondervragen!...
- Spreek, Mevrouw de Hertogin! - zeide filips met koelheid.
Isabella trad bevend nader en verhaalde hetgeen zij had gehoord en gezien. Hare droefheid, en het angstwekkende van haren toestand gaven aan hare woorden eene levendige en vurige welsprekendheid; maar filips hoorde haar met hetzelfde koude gelaat aan; terwijl Donna luïsa, zwevende tusschen hoop en vrees, hare tranen onderdrukte, en in haar binnenste bad. Welke gevoelens en denkbeelden in dit oogenblik den Koning vervulden, is Gode alleen bekend. - Waarschijnlijk trof hij eene schikking met zijn aarzelend geweten. Doch zijn besluit was genomen, onwrikbaar genomen, en niets kon het doen wankelen; want het rustte op de hevigsten van alle hartstogten: heerschzucht en minnenijd. Toen isabella haar verhaal had geëindigd, sprak hij:
- Dat is inderdaad een zeer kunstig weefsel van logen en bedrog. Wij zullen er u geene medepligtige van verklaren, en willen gelooven, dat gij bedrogen zijt, Mevrouw de Hertogin! De ellendige zal zijn straf ondergaan, en wij zullen onze regtvaardigheid daarbij beperken, uit vrees, dat wij ook personen, ons dierbaar, zouden te straffen hebben.
- Sire! - riep Donna luïsa uit - geene genade voor mij!... maar schors de uitvoering van uw ontzettend besluit! Als gij er eenmaal berouw over gevoeldet, zou dat Koninklijke bloed zijn vergoten! God zal het niet vergeven! Helaas, waarin kan uw gevangene u thans nog belemmeren? Laat hem dan het leven!... het leven, dat geen berouw kan wederkoopen! Zoudt gij mij dat van den grootsten misdadiger niet toestaan, indien ik er u op mijne knieën om bad?
- Hier is misdaad van Staat; misdaad van gekwetste Majesteit, die wij niet mogen vergeven.
- Sire! - sprak Donna luïsa, met de kracht der wanhoop opstaande - wees gewaarschuwd! Ook mij zult gij moeten vonnissen; want gedurende mijn geheele

{==121==} {>>pagina-aanduiding<<}
leven zal ik tegen u getuigen!... Don sebastiaan is herkend geworden... Men heeft hem gezien... Andere stemmen zullen met de mijne zich vereenigen om de waarheid te verkondigen. Te vergeefs zult gij hem naar het schandelijk galgenhout doen slepen en er doen aanslaan, dat hij een verrader is; de volken zullen evenwel zeggen, en de geschiedenis zal 't vereeuwigen: filips II heeft Koning sebastiaan van Portugal vermoord.
Zij zweeg, stikkende in hare tranen. Ook filips zweeg. Die vermetele aanspraak maakte hem vergramd en ongerust. Hij wist hoe veel partij zijne vijanden uit die beschuldiging konden trekken. Hij vreesde voor den twijfel der menigte, en misschien ook voor de wraak van eenigen dweeper. Hij vreesde vooral de laatste oogenblikken van zijne prooi. Diens einde toch moest openbaar zijn, en zijn laatste woorden zouden door de menigte gehoord worden. Filips herinnerde zich, hoe veel vijanden hem de dood van egmond had berokkend. Een beginsel van voorzigtigheid deed hem aarzelen. Hij berekende snel, op welke andere wijze hij zich van Don sebastiaan zou kunnen ontdoen.
Donna luïsa bemerkte die weifeling; zij meende, dat eenig gevoel van regtvaardigheid, of medelijden in hem opkwam, en knielde nogmaals, zonder de kracht te hebben om anders dan door hare tranen te smeeken. Hij boog zich als om haar op te heffen, en hield in zijne witte en ontvleeschde hand de beide handen, die zij naar hem uitstrekte.
- Mevrouw! - sprak hij - het is zijne volharding in de bedriegerij, die hem doodt. Indien gij terugkomt van uwe zoo vreemde dwaling; indien hij openlijk zijne misdaad belijdt en verklaart, dat hij den naam en titel van Don sebastiaan valschelijk heeft aangenomen, kunnen wij hem aan de straf nog ontheffen.
- Hoe! - riep Donna luïsa uit - Hij zou zich-zelven verloochenen, en ik door mijne getuigenis den afgrijselijken logen bevestigen, die hem van zijne eer, zijnen naam, zijnen rang op de aarde zou berooven? - Nooit! Nooit! Tot dien prijs zal hij zijn leven niet willen redden!

{==122==} {>>pagina-aanduiding<<}

- Dat God zijne ziel genadig zij! - sprak filips met gehuicheld medelijden - Wij zullen vergunnen, dat een priester hem in de laatste oogenblikken bijsta. Zijn berouw moge in den hemel vergeving vinden. Gelukkiger dan wij, arme zondaren, kan hij reeds morgen de eeuwige gelukzaligheid ingaan. Ga, Mevrouw! - zeide hij, met een wenk de Donna's wegzendende - Ga, en bid God voor de ziel van den ongelukkige.
Zij weifelde een oogenblik, toen, door wanhoop overwonnen, riep zij uit:
- Welnu, Sire! wat moet ik doen? Wat moet ik zeggen? Ik onderwerp mij, om zijn leven te redden, aan alles! Zie, ik ben bereid! Wat beveelt gij?
- Dat gij niet langer u laat misleiden! - Maar de redding van dien man hangt niet af van u alleen. Als hij in zijn bedrog volhardt, ondergaat hij morgen zijne straf.
- o, Dat God ons genadig zij! - jammerde de Prinses.
- Wie belang in zijn lot stellen, kunnen hem zeggen, dat zijn leven afhangt van de erkenning des bedrogs. Wij zullen de vergunning om hem te spreken niet weigeren.
- Sire! - vroeg Donna luïsa snel - Gij geeft hem dan het leven en de vrijheid, indien hij verklaart dat de naam en de titel, die bij aannam, niet de zijne waren?
- Wij schenken hem leven en vrijheid, doch bannen hem naar eene van onze Overzeesche bezittingen, uit welke hij zich niet verwijderen mag, op verbeurte van het leven.
- En wat is zijn waarborg, Sire!
- Mijn Koninklijk woord.
Toen trad zij naar de bidbank, en wijzende op een geopend boek vroeg zij:
- Zweert gij dat, Sire! op de heilige Evangeliën?
- Ik zweer het. - sprak hij, de hand uitstrekkende - Mevrouw de Hertogin, nader!
Hij nam een papier en schreef:
‘Aan den Alcade van het kasteel van Badajoz, Don rodriguez nunez!
Ons welbehagen is, dat de Hertoginne van avero kunne gaan in den Alcazar, en den gevangene, onder uwe be-
{==123==} {>>pagina-aanduiding<<}
waring, bezoeken. Dit zult gij voor verstaan houden. IK de Koning.’
- Gij kunt - sprak hij toen - van deze order vrijelijk gebruik maken. Als de ongelukkige zijne misdaad belijdt, zullen getuigen, door ons benoemd, zijne verklaring ontvangen; indien hij volhardt is er voor hem geene hoop meer, dan op Gods barmhartigheid. Wat Don juan de matha betreft.... omtrent dien man genadig willende zijn, verbannen wij hem, ten eeuwigen dage, uit onze Staten, en verklaren zijne goederen verbeurd, ten voordeele van het klooster der Benedictijnen te Badajoz. Het besluit zal nog heden worden uitgevaardigd. Ga!
Donna luïsa schreide niet meer: de kracht van een edelmoedig besluit blonk in haren blik; zij was kalm, onderworpen, tot alles gereed. In uiterste en onvermijdelijke toestanden groeit de koelbloedigheid aan met het gevaar.
Donna barbara wachtte aan de deur van het Kabinet. De Prinses kon geen enkel woord met isabella spreken. Hare Dames omringden haar, zoodra zij in haar vertrek was gekomen, en om ten minste van hare blikken vrij te zijn, ging zij in het bidvertrekje. Isabella, met 's Konings order in de hand, verzocht Donna barbara alles gereed te maken, opdat zij zich dadelijk naar den Alcazar zou kunnen begeven. Oogenblikkelijk deed eene der oppasseressen den groot-stalmeester bekend maken, dat eene der dames van het Huis der Infanten zoude uitgaan. De Hertogin kleedde zich naar 't gebruik der dames van dien tijd, als zij te voet of in eene draagkoets uitgingen, met een wijden mantel, die alles bedekte, en welks open mouwen tot op den grond afhingen. Een taffen sluijer verborg het hoofdhaar, en een zwart half masker belette het gelaat te herkennen. Toen isabella gereed was, trad zij in het bidkamertje. De Prinses lag geknield.
- Spoedig zal ik bij Uwe Hoogheid terug zijn. - sprak zij, met een beteekenisvollen blik op het voorhangsel, dat haar van de vrouwelijke Argussen scheidde - Ik zal alles beproeven om de bedoelingen des Konings te vervullen. Houd goeden moed, Mevrouw!
Donna luïsa stond op. Zonder te spreken; zonder hare

{==124==} {>>pagina-aanduiding<<}
begeerte anders dan door een wenk te kennen te geven, deed zij isabella begrijpen, den mantel af te doen en haar dien om te hangen. Toen deed zij ook haar masker voor het gelaat, na hare lokken onder den sluijer te hebben verborgen. Isabella knielde. De Prinses kuste haar op 't voorhoofd en trad naar buiten, met 's Konings bevel in de hand. De hofdames hadden geen achterdocht en lieten haar gaan: zij die haar volgen moest deed het. Eene koets wachtte aan den trap en Donna luïsa steeg er in. Twee pages menden de stapvoets gaande muildieren, en de dame, gevolgd door een lakkei, trad er nevens. Zoo reed zij door de stad en kwam zonder verhindering aan den Alcazar. Alle deuren openden zich voor 's Konings hevel. Kapitein rodriguez kwam de bezoekster met vele pligtplegingen te gemoet.
- Mevrouw! - sprak hij, verwonderd dat zij, op zijne aanspraak, slechts door eene beweging had geantwoord - ik-zelf zal u bij den gevangene brengen: een beklagenswaardig mensch, wiens hoofd niet in orde schijnt. Ik schrijf zijne verklaring toe aan waanzinnigheid, meer dan aan kwaad opzet. Om zéker van hem te zijn, is hij in 't hoogste vertrek van den toren opgesloten.
Hij ging nu de Prinses voor naar boven, en de oppasseresse volgde haar. Toen zij boven waren gekomen en de kamerdeur geopend was, sprak de Prinses:
- Het bevel des Konings is, dat ik den gevangene alleen zal spreken.
Op 't geluid van hare stem schrikten de Kapitein en de dame. Zij twijfelden; maar durfden den twijfel niet openbaren, zoo onverklaarbaar en onmogelijk scheen zij hun toe. Donna luïsa trad dus onverzeld binnen en wierp de deur achter zich digt. Don sebastiaan stond aan het venster tegen de ijzeren bouten geleund. De zon ging onder, haar rooskleurig licht scheen op de naakte witte muren des kerkers, en de gevangene staarde op hare dalende schijf, zóó diep in gedachten verzonken, dat hij zich niet omkeerde toen de deur ontsloten werd.
- Sire! - fluisterde achter hem eene bevende en door tranen ontroerde stem. Hij sidderde en hield zich,

{==125==} {>>pagina-aanduiding<<}
verbleekt, aan de vensterbouten vast; want zijne knieën knikten bij 't zien dier gesluijerde gestalte.
- Ik ben het, Sire! - ging zij voort, haar masker afnemende.
- Luïsa! - riep hij uit.
Beiden bleven onbewegelijk, diep ontsteld staan. Toen zetten zij zich met ineengeslagen handen neder, en konden, gedurende eenigen tijd, slechts door blikken spreken. Helaas! van dien reeds in de wieg gekroonden Vorst, wiens jeugd zoo magtig en glorierijk was geweest, was nog slechts eene schaduw overgebleven. Zijne gelaatstrekken, weleer zoo edel en schoon, waren ontdaan en misvormd; zijn blik had de fierheid der oppermagt, die gehoorzaamheid beveelt, verloren; slavernij en ziekten hadden zijn bloei vernield. De Koning was niets meer dan een verzwakt man, afgemat door de vreeselijke tegenheden, die hij had doorgeworsteld. Medelijden, toewijding en eerbied, sterker zelfs dan liefde, vervulden Donna luïsa bij het zien van dien grooten rampspoed. Zij boog de knie voor haren Koninklijken bruidegom, en riep, smartelijk, met eene gesmoorde stem uit:
- o Mijn Koning! wat hebt gij geleden!
Hij streek de hand door zijne lange haren, en het voorhoofd, door een diep likteeken geschonden, ontdekkende, sprak hij:
- Gij zoudt mij toch altijd nog wel herkend hebben, niet waar?
En toen zij dit met eene bevestigende beweging verzekerde, voegde hij er bij:
- Mijne goede Portugezen zullen mij ook herkennen, als ik mij aan hen vertoon. Ik heb dat te lang uitgesteld.... Ik heb te veel naar voorzigtige raadslieden geluisterd.... Ik heb, wat mij van 't leven overbleef, te veel gespaard.... Dat God mij hier niet late sterven!... Maar als ik de Spanjaarden uit mijn rijk zal hebben verjaagd, als wij te Lissabon zullen zijn, als gij tot Koningin van Portugal zult gekroond zijn.... dan.... ik gevoel het, Donna luïsa! is mijn einde nabij. Ik zal u dan spoedig verlaten, om u te wachten bij de Vorsten mijne

{==126==} {>>pagina-aanduiding<<}
voorvaderen, in het Koninklijke klooster van Belem, daar ginds.
Hij zweeg, vermoeid, vernietigd en met de hand, door het venster naar de Portugesche bergen wijzende.
- Sire! - antwoordde Donna luïsa - Van al de uitzigten die gij mij opent begeer ik er slechts een; dat van in uw lot te deelen, gedurende al den tijd dien gij nog op de aarde zult vertoeven! God, die u zoo wonderbaar heeft gered, zal u blijven behoeden. Maar, weet gij waar gij zijt, en welke gevaren u omringen? Luister naar mij, want onze oogenblikken zijn geteld. Sire! gij zijt in de magt van den wreedsten uwer vijanden! Uw dood is besloten.
- Hij zal niet durven! - sprak Don sebastiaan.
- Helaas, Sire! de daad volgt bij hem de bedreiging op den voet.
- Maar de geheele Christenheid zal hem rekenschap van mijn bloed vragen. Zijne magt is groot; doch zoo hoog zal hij niet durven treffen. Hij heeft doorluchte hoofden doen vallen, maar dat van een Koning! Neen, neen, daaraan durft hij niet raken!
- Zijne huichelarij heeft het middel gevonden om dit verfoeijelijke misdrijf te regtvaardigen.
Toen verhaalde zij wat er gebeurd was, en deelde hem hare pogingen bij filips en zijne voorwaarden mede. Koning sebastiaan, wien hare woorden eerst met verhazing en verontwaardiging hadden vervuld, luisterde vervolgens met eene treurige en bedaarde oplettendheid, en toen zij geëindigd had, sprak hij op koelen toon:
- Ik herken de listige Staatkunde van filips. Deze verklaring zou hem zekerder van mij ontslaan dan mijn dood. Zij zou mijnen vrienden het stilzwijgen opleggen. Dan zou hij waarlijk Koning van Portugal zijn; ik zou hem bij mijn leven mijn erfgoed hebben overgedragen. - Ik ben zijn gevangene, en tot losgeld eischt hij mijne regten, mijn rang, mijn naam, alles wat ik heb en ben. Bij den hemel! Ik zal mijn leven tot dien prijs niet koopen! Mijn bloed kome over hem!
Donna luïsa hief de gevouwen handel ten hemel, wierp

{==127==} {>>pagina-aanduiding<<}
zich voor Don sebastiaan op de knieën, en zeide met drift:
- Ik heb maar één oogenblik om u te spreken, om u te bidden.... Zie mij aan uwe voeten! Ik bid om uw leven en om het mijne! Veroordeel niet ons beiden, door eene weigering! Wat zegt een titel, wat de grootheid, waarvan gij het nietige van zoo nabij kent! Ach, de nederigsten zijn op de aarde de gelukkigsten! Ik herinner mij, hoe gij vroeger de rust van een leven zonder eerzucht, en vrij van de zorgen der oppermagt, hebt begeerd. Toen zeidet gij, dat de hoogheid van dien verheven stand, het geluk dat mijne liefde u schonk, niet evenaarde! Welnu, als gij mij nog bemint, leef dan voor mij! Ik wil u volgen in armoede en ballingschap!... Wij zullen ons in de eenzaamheid verbergen. Wij zullen vergeten wat wij geweest zijn. De Koning van Portugal zal dan waarlijk dood zijn; maar Don sebastiaan zal leven; leven voor mij, gelijk ik voor hem! o, Dan zal ik Gods welbehagen prijzen!
Hij zweeg.
- Sire! - hernam de Prinses - zij komen. Laat u door mijne tranen bewegen! Ik weet, dat er in het binnenste van uw hart eene stem is, die van roem en eer spreekt... Treurige herschenschimmen, voorwaar, uit welke de menschelijke hoogmoed zich goden gevormd heeft!... Roem is de bewondering eener blinde menigte, die de gelukkigsten toejuicht! Eer bestaat niet in eene zinnelooze halstarrigheid. Moest gij uw leven koopen door verraad jegens anderen, ik zou u niet op mijne knieën er om smeeken! Ik zou u laten sterven en met u sterven; maar de kroon kunt gij zonder wroeging en zonder smaad afwerpen....
Zoo sprak zij nog lang, schreijende en dringende, en hij zweeg op die vurige beden; maar zijne bleekheid, zijn angstvolle blik getuigden van den geweldigen strijd in zijn binnenste.
Plotseling zweeg de Prinses, en luisterde bevend; voetstappen werden op den trap gehoord; men stond bij de deur stil.
Sire! - riep zij uit met eene doffe stem - zij komen...

{==128==} {>>pagina-aanduiding<<}
Het is gedaan, daar zijn zij! Spreek mijn vonnis uit! Leven, of dood!
Toen omvatte hij haar met zijne beide armen, en drukte als in razernij haar aan zijne borst:
- Ik wil - sprak hij - met u het leven, de vrijheid!
Naauwelijks had de Prinses den tijd om den sluijer en 't masker te hernemen toen de deur open ging. Kapitein rodriguez trad binnen met twee soldaten, die flambouwen droegen:
- Mevrouw! - sprak hij - Uw gevolg wacht u met ongerustheid; het is tijd om te gaan, wanneer gij niet door den nacht in de straten van Badajoz wilt overvallen worden.
Donna luïsa begreep met vreugde, dat zij nog niet herkend was.
- Kapitein! - zeide zij - Uw gevangene is bereid om elke verklaring af te leggen, die het welbehagen des Konings zal vorderen. Gij moet deswege bevelen hebben ontvangen.
- Ja, Mevrouw! - antwoordde hij, verontrust door den klank der stem, die hij huiverde te herkennen - Z.M. heeft Vader cyrillo, den Kapellaan, en Don jaïme de sanusa, mijn Luitenant, benoemd, om, met mij, de verklaring des gevangenen te hooren. Zij zijn hier.
- Welnu, roep hen dan, opdat alles in mijne tegenwoordigheid geschiede.
Zij plaatste zich naast Don sebastiaa, en fluisterde hem toe:
- Heer! Gij geeft mij het leven, door het uwe te behouden! Zie mij aan, zie hoe gelukkig ik ben! Filips heeft op de Evangeliën gezworen! Hij heeft zijn woord verpand! Weldra zult gij vrij zijn! Welk eene zaligheid voor mij, van de overige wereld afstand doen en u over de zeeën te volgen!
Die beminde stem, die verleidende woorden weêrklonken in het hart des ongelukkigen Konings. Zij deden hem zijn vroeger leven vergeten, en hij vreesde nu den dood, om de schoone toekomst, hem door de liefde ontsloten. Maar, ach! de geest had ook in het verzwakte ligchaam zijne veerkracht niet meer.

{==129==} {>>pagina-aanduiding<<}

De getuigen kwamen. Zij waren vergezeld van den Griffier, die de vonnissen, door den Alcade uitgesproken, te boek stelde; want het kasteel had eene afzonderlijke, onafhankelijke regtbank: de Gouverneur gehoorzaamde alleen den Koning, en in lijfstraffelijke zaken was hij zoo wel opperregter als stokbewaarder. De getuigen plaatsten zich om de tafel; de Griffier opende zijn hoornen inktkoker en ontvouwde een blad papier met het Koninklijke wapen voorzien. In plaats van te ondervragen, schreef hij eene verklaring, die reeds vóóraf door hem was opgesteld. Toch eischte hij, dat de gevangene zijn waren naam zou opgeven. ‘Don sebastiaan.’ antwoordde deze ontroerd, maar zonder aarzelen.
- Uw beroep?
- Soldaat.
De Griffier las nu de verklaring. Don sebastiaan luisterde met aandacht, maar de oogen op Donna luïsa gevestigd. Daarna teekende hij met eene vaste hand. De getuigen stelden hunne namen onder dien van den gewezen Koning. Alles was gedaan, toen Kapitein rodriguez zich tot Donna luïsa wendde en sprak:
- Ook gij, Mevrouw! moet deze verklaring onderteekenen. Aldus is de wet; aldus ook het bevel des Konings.
De Prinses ontroerde; doch snel besloten teekende zij: luïsa van Portugal.
- Mevrouw! - riep de Kapitein verschrokken uit.
- Ik neem alle verantwoordelijkheid op mij. - sprak zij met hoogheid - Voer thans gij uwe bevelen verder uit. De gevangene is, van dit oogenblik af, vrij.
- Nog niet, Mevrouw! - antwoordde rodriguez - Hij zal onder geleide naar San-Lucas worden vervoerd, om er naar het eiland Luçon, de plaats zijner verbanning, te worden ingescheept, en Don juan de matha...
- Is juan hier!? Is hij terug!? - vroeg Don sebastiaan met drift.
- De Ridder is teruggekomen, gelijk hij beloofd had, op den veertigsten dag. - sprak de Kapitein met een zucht - Hij bragt het losgeld voor u beiden mede; doch 's Konings regtvaardigheid-zelve heeft zich met uwen vrijkoop belast.

{==130==} {>>pagina-aanduiding<<}

- Edele juan! mijn vriend! - zuchtte Don sebastiaan - Hij kwam met eene betere redding hier weder!
- Mevrouw! - sprak de Kapitein - de avond valt; men staat gereed om de brug op te halen.
- Gaan wij! - antwoordde de Prinses, en zich naar Don sebastiaan wendende, wees zij hem naar den hemel, als nam zij dien, voor de laatste maal, tot getuige van haren eed.
Terwijl dit in den Alcazar voorviel, was er in het klooster nog niets bekend geworden, en wachtte filips met ongeduld den uitslag, dien hij zich van de komst der Hertogin bij Don sebastiaan beloofde. In het vertrek der Prinses bleef alles stil; nogtans had Donna barbara niet nagelaten, door het voorhangsel der bidplaats te gluren, en zij dacht te bezwijmen, toen zij, bij het licht der lamp, niet Donna luïsa maar de Hertogin van avero voor het Madonna-beeld geknield zag. De verschijning van een spook zou haar niet heviger hebben kunnen doen schrikken, dan het zien van dit fraaije blonde hoofd. De oude dame echter diende reeds sedert des Konings eerste huwelijk aan het hof, en begreep, dat er minder gevaar was in het verzwijgen dan in het ontdekken der verwisseling, en zonder iets te zeggen zette zij zich bij de deurwachteres, om de andere dames van het zien in de bidplaats terug te houden. Zoo bragt zij twee uren in doodelijke onrust door. Eindelijk trad de Prinses even gelukkig, zonder door de dames herkend te worden, weêr binnen. Donna barbara verheugde zich haar terng te zien en bevorderde hare intrede. De dame, die de Prinses vergezeld had, deed als Donna barbara, en zweeg.
Welhaast zat de Prinses aan de zijde van hare vriendin. De hevigheid van hare ontroering deed haar beven; hare koude, sidderende hand drukte die van isabella. Deze was niet minder ontroerd, en dacht op middelen om aan den dwang van de waakzaamheid der hofdames te ontkomen. Doch die toestand was maar kort van duur. Een page des Konings kwam Donna barbara roepen, en deze keerde spoedig, geheel ontdaan, terug.
- Mevrouw! - sprak zij - de Koning verlangt u te zien.

{==131==} {>>pagina-aanduiding<<}

Donna luïsa gevoelde dat het oogenblik, hetwelk over haar lot zou beslissen, nabij was. Zij wist hoe verschrikkelijk Koning filips was in zijnen toorn; doch vreesde minder, nu zij de veiligheid van Don sebastiaan verzekerd dacht. Zij ging dus met een vasten tred tot in het Kabinet. Filips wachtte haar met de verklaring van Don sebastiaan in zijne hand.
- Donna luïsa! - sprak hij, met eene bedaardheid, door het beven zijner lippen gelogenstraft - Is dat uwe handteekening?
- Ja, Sire! - antwoordde zij, na het papier te hebben ingezien, en verhaalde nu, ongevraagd, hoe zij bij den gevangene was gekomen. Filips hoorde haar aan, en sprak daarop met bitterheid:
- Dat is een vermetel bedrog; maar gij hadt u dit kunnen besparen. Gij hadt ons uw verlangen om den nietswaardigen te zien, kunnen voordragen. Wij zouden u de vergunning, aan de Hertogin van avero verleend, niet geweigerd hebben. Hoe laag en verachtelijk de man ook zij, uw Christelijk mededoogen had onverhinderd tot hem kunnen afdalen. Men heeft weleer zelfs de Infante Donna margaretha zich naar de kerkers zien begeven en daar misdadigers vertroosten. Men eerbiedigde hare vurige godsvrucht, die zich zoo diep vernederde.
Donna luïsa werd door deze woorden van gehuichelde vroomheid niet misleid; zij antwoordde met zedige waardigheid:
- Sire! Indien ik misdaan heb, vergeef het mij! Ik heb behoefte aan uwe verschooning....
- Zoo? - viel de Koning haar grimlagchend in de rede - Gij hebt mij dus eene nieuwe gunst te vragen?...
- Sire! Deze betreft mij-zelve. Het is de grootste, die Uwe Majesteit mij verleenen kan. Ik bid u, stel mij in vrijheid!...
- In vrijheid? En welk gebruik zoudt gij maken van uwe vrijheid?
- Ik zou vertrekken, Sire! Ik zou mij voor altijd

{==132==} {>>pagina-aanduiding<<}
verwijderen, en nooit zou deze laatste goedheid uit mijne ziel worden gewischt.
Filips antwoordde slechts met een doffen kreet van verrassing en woede. Zóó ver waren zijne vermoeden niet gegaan. Tot zulk eene liefde en zelföpöffering had hij de Prinses niet in staat geacht.
- Sire! - vervolgde zij - God heeft mij gevoelens geschonken in overeenstemming met mijn lot. Ik ben aan mijn vaderland ontvoerd, van mijn rang ontzet, heb al de mijnen beroofd en vernederd gezien; moet mijn regt op gezag afzweren en mij de betrekking eener onderdane laten welgevallen. Een nieuwe levenbaan heeft zich eensklaps voor mij geopend....
- Donna luïsa! - vroeg filips met eene naauw bedwongene hevigheid - Zoudt gij mij de geheele waarheid durven zeggen?
- Ja, Sire! wanneer ge mij die vraagt. - was het rustige antwoord.
- Gij wilt het lot van den ellendige met hem deelen....
- Sire! - sprak de Prinses - Voor u en voor de overige wereld is Don sebastiaan een groot misdadiger, aan wien gij genade hebt verleend; voor mij is hij de Koning van Portugal, die zijn en mijn leven, op mijne gebeden, voor eene laagheid heeft moeten koopen.... Ik ben zijne bruid, Sire!... Ik bemin hem.... Ik ben de zijne voor den tijd en de eeuwigheid. Gij hebt mij de geheele waarheid gevraagd, Sire! Dàt is zij.
Filips was bleek van woede; maar bedwong de vreeselijke uitbarsting zijns toorns, en zeide met schijnbaar koele verachting:
- Uwe dwaling boezemt mij medelijden in, Donna luïsa!.... In dit alles werkt eene tooverij; een bedrog van den satan....
Op die ontzettende beschuldiging sidderde de Prinses. Zij wist hoe vele slagtoffers filips aan de Inquisitie had geleverd, en hoe velen zijner vijanden in de kerkers van die Regtbank des geloofs waren verdwenen.
- Sire! - riep zij angstig uit - Wie hij ook zijn

{==133==} {>>pagina-aanduiding<<}
moge, bij uw Koninklijk woord, op de heilige Evangeliën, hebt gij gezworen, hem 't leven en de vrijheid te schenken, op de voorwaarden door hem vervuld. De Heilige Vader-zelf kan u van dien eed niet ontheffen.
Er volgde een pijnlijk zwijgen. Filips had zich nedergezet, en leunde met het hoofd op zijne hand. Een zenuwachtig beven verried zijn inwendigen strijd. Donna luïsa, tegenover hem staande, wachtte in doodelijken angst zijn antwoord. Zij waagde 't met eenen blik zijn strak gelaat te ondervragen; doch hij zag op en de blik, dien hij op haar wierp, deed haar van schrik en afschuw sidderen; want in dien doordringenden blik lag evenveel liefde als woede. Na eene poos hernam hij:
- Donna luïsa! ga heen. Morgen zal ik u doen roepen. Van nu tot dan zal God mij ingeven wat ik voor u moet doen. Indien gij eene vertrouwde hebt, dat zij uw geheim beware! Haar leven hangt daaraan! Zeg dàt aan de Hertogin van avero.
Toen de Prinses weder in haar vertrek kwam, vond zij er noch Donna barbara, noch eene der andere dames meer: zij waren vervangen door dames van nog hoogeren rang, die de Infanten reeds gediend hadden. Deze verandering was zóó stil toegegaan, dat de Hertogin haar naauwelijks had bemerkt. Tot hare verbazing had men haar een oogenblik alleen gelaten; doch terstond daarna waren andere dames verschenen om Donna luïsa te wachten. De honderd oogen van argus waren niet scherpziender dan de oogen dezer vrouwelijke satelliten, tot een nog waakzamer toezigt, dan van Donna barbara, bestemd. De Prinses kon nu geen enkel vertrouwelijk woord met isabella meer wisselen.
In weerwil van 's Konings belofte gingen twee dagen in martelende onzekerheid voorbij. Donna luïsa was echter niet beducht voor het leven van Don sebastiaan. Zij hield zich overtuigd, dat de Koning eenen eed, op de Evangeliën afgelegd, niet schenden zou; maar zij verloor de hoop op hare eigene vrijheid. Haar moed bezweek echter niet; hare jeugd had nog een lang leven voor zich, en in de kracht van hare gehechtheid en van haren

{==134==} {>>pagina-aanduiding<<}
wil achtte zij de dood alleen in staat om haar van haren geliefde te scheiden.
Eindelijk, in den morgen van den derden dag, werd zij tot den Koning geroepen. Een smartelijk voorgevoel overmeesterde haar, en in weerwil van de tegenwoordigheid der dames, wierp zij zich aan den boezem der Hertogin, en zeide in tranen:
- Isabella! het is mogelijk, dat wij elkander niet wederzien. Denk aan mijne laatste woorden! Dat uwe liefde het loon zij van een der getrouwen in onze rampen! Neem de hand van eenen Spanjaard nimmer aan!
In de zalen tusschen haar vertrek en het Kabinet des Konings merkte de Prinses eene ongewone beweging op. De pages gingen en kwamen blootshoofds en met den korten mantel op den schouder, als om bevelen over te brengen. De Kapitein der honderd mannen, van la guardia de Espinosa, die het voorregt hadden de persoon des Konings op reis te omringen, stond wachtende aan de deur van het Kabinet. Filips kwam Donna luïsa eene schrede te gemoet.
- Mevrouw! - sprak hij - nog heden zal het hof mij naar Elvas volgen, waar ik eenige dagen denk te vertoeven; vervolgens ga ik naar Lissabon. Ook gij zult daar komen, Donna luïsa! en het is dáár, dat gij zult vernemen, welk een hoogen rang wij voor u bestemmen.
- Sire! - antwoordde zij - welke grootheid Uwe Majesteit voor mij gelieve te bestemmen: ik weiger die.
Deze weigering, met vaste beradenheid uitgesproken, overtuigden den Koning van haren onverwinlijken tegenstand. Hij was er misschien op voorbereid, en voor zijn even onverzettelijken hartstogt bleef nu nog maar ééne vreeselijke en laatste voldoening over: - de wraak.
- Welnu, Mevrouw! - sprak hij - gij zijt vrij.
- Sire! ik dank u! - riep zij uit, doch de spraak begaf haar. Argwaan en vrees deden haar verstijven; haar ontstelde blik scheen den Koning te vragen, of zij hem wèl had verstaan.
- Ja, - herhaalde hij - gij zijt vrij. Ik laat u meesteresse over u-zelve. Binnen een uur zal ik op weg zijn naar Portugal. Reeds zijn de hofrijtuigen en de lijfwacht vertrokken. Wilt gij, Mevrouw! de schoone order van mijn gevolg eens zien, kom dan met mij, ik zal ze u toonen.
Donna luïsa, verbaasd en vol vrees, volgde den Koning, die haar geen tijd tot antwoord had gelaten. De Graaf de mora ging hen voor naar den torentrap; doch

{==135==} {>>pagina-aanduiding<<}
bleef aan de onderste trede staan. Filips ging als gejaagd, de uitgesleten trappen op, de Prinses bij de hand vasthoudende. Haar angst klom; de gedachte rees in haar op, dat zij tot eenige wreede marteling bestemd was. Op het plat gekomen werd zij geruster. Een aangename herfstzon bescheen de wateren der Guadiana, de lucht was helder en zeer doorschijnend, en liet al de partijen van het uitgestrekte landschap zigtbaar voor het oog. In en buiten Badajoz heerschten ongemeene drokte en levendigheid; en de geheele lijfwacht des Konings stond onder de wapenen; de helmen en speren en lansen met kleine vanen, vormden rijen van vonkelend staal. De Prinses echter wierp naauwelijks een blik op dat vrolijke en bezielde tafereel. Hare oogen, naar den Alcazar gewend, zochten er, nabij zijn hoogsten torentin, het getraliede venster, aan 't welk zij Don sebastiaan had gesproken. De Koning liet haar eene wijl begaan, maar zeide toen langzaam:
- Er is gisteren iets vreemds in den Alcazar gebeurd. De Gouverneur hield een wapenschouwing over de bezetting, en de troepen manoeuvreerden op de groote plaats. De gevangene, voor wien gij genade hebt verworven, was op het punt om met eenige tot den arbeid in de mijnen veroordeelde misdadigers naar San-Lucas gevoerd te worden. Deze bende was ook op de plaats. En toen nu de vaandeldragers bij 't schallen der trompetten hunne vaandels verhieven, en alles juichte: ‘Leve Spanje en Portugal!’ vloog de gevangene voor het front, en riep uit: ‘Aan mij Portugal! Ik ben sebastiaan! Ik ben zijn Koning!’ - Wie kon dit verwachten, nu hij verklaard en onderteekend heeft, een gelukzoeker te zijn?
Filips zweeg, en zag met wreedaardige vreugde op Donna luïsa, die bestorven, verplet en verstomd van ontroering hem wanhopend aanstaarde.
- Die man heeft zijne verklaring gelogenstraft. - vervolgde filips koel - Wij zijn van onzen eed dus ontslagen, en hebben bevolen dat het regt zijn loop zoude hebben.
- En alles is voorbij!? - vroeg de Prinses kermend.
- Nog niet. - antwoordde filips.
De Prinses begreep, dat het onnut ware nogmaals genade te smeeken, en dat niets ter wereld meer haren geliefde had kunnen redden. De gedachte aan een korten, gewissen dood rees in haar op; zij mat in vertwijfeling de hoogte des torens en hoog zich, met uitgestrekte armen, over den afgrond; maar de gedachte aan

{==136==} {>>pagina-aanduiding<<}
de eeuwigheid hield haar terug; zij vreesde door eene misdaad zich voor immer van den heminde te scheiden, die nu bij God was. Zij wilde vlugten, maar filips sloot haar den uitgang af en greep haar aan, en voerde haar met geweld naar de ballustrade aan den kant van den Alcazar terug, en toen zij weder dáár was, hief hij zijne hand op en wees derwaarts, en sprak met ijskoude wreedheid:
- Zie!
Daar hing nu een menschelijk ligchaam aan de tinne des torens, en stak, in de stuiptrekkingen des doods, op dien witachtigen muur afgrijselijk af. Eene menigte volks, aan den voet van het gebouw, zag het schouwspel aan en juichte met woeste vreugde. Maar Donna luïsa slaakte een kreet, zoo als de beul van haar en haar geslacht nog nimmer een kreet had gehoord, en zonk toen als dood aan zijne voeten. De wreedaard herstelde zich van zijnen schrik, en zag haar een oogenblik nog aan, en riep toen overluid: ‘Ik beminde haar!’ en verwijderde zich daarop, als door de furiën vervolgd.
De ongelukkige Prinses keerde in het leven terug; doch haar verstand en hare bewustheid waren uitgebluscht. De geestelijke zusters namen haar op, en verpleegden haar met liefde, en toen na verloop van eenigen tijd haar toestand dit gedoogde, nam zij den sluijer aan, uit begeerte des harten; maar ook overeenkomstig een daartoe gegeven bevel des Konings.
Nooit werd door eene gevangene een leven geleid zoo geheel van de wereld gescheiden. Voor haar was het klooster een kerker, ontoegankelijk van buiten; terwijl zij-zelve met een toezigt omgeven was, zóó scherp, dat zelfs geenerlei berigt van 't geen in de wereld omging, ooit tot haar kon doordringen.
Eerst achttien jaren later, na den dood van filips, vernam zij het lot der dierbaren, voor welke zij dagelijks had gebeden. Haar vaderland zuchtte onder het Spaansche juk. Haar vader was gestorven in ballingschap, en had zijn regt op den Portugeschen troon vermaakt aan hendrik IV van Frankrijk. De Hertogin van avero, van den rang en de groote bezittingen van haar geslacht beroofd, wijl zij de hand van eenen Spanjaard had afgeslagen, was, in ballingschap, met Don juan de matha gehuwd.






{==137==} {>>pagina-aanduiding<<}

Mengelwerk.

Iets bij het nadenken over een afgestorven vriend.

Door Mr. Jeronimo de Vries.

De vraag is dikwerf bij mij opgekomen: of er, en zoo ja, in hoeverre, bij bepaalde wetten en voorschriften, inschikkelijkheid en toegevendheid in de uitvoering mogen of moeten in acht genomen worden? Practica est multiplex: summum jus, summa injuria; circumstantiae variant rem etc. (⋆) Er zijn toch bezwarende en verligtende omstandigheden. De doode letter moet niet boven den geest, die leven geeft, verheven worden. Het onderzoek naar 't oogmerk, waarom zóó en niet anders is voorgeschreven, of bepaald, mag niet uit het oog verloren of verwaarloosd worden. Personen en zaken verschillen te veel, om alle zaken en alle personen op gelijke wijze te behandelen, alles op alle individuën en individualiteit, om ze zoo eens te noemen, gelijkelijk toe te passen. Ieder, die in eene regterlijke, en nog veel meer in eene politike of administrative betrekking, met de beoordeeling van verzoek-
{==138==} {>>pagina-aanduiding<<}
schriften, de behandeling van zaken, de uitvoering van besluiten, het verhoor van personen, en wat dies meer zij, belast is, voelt niet zelden het harde van gelijke toepassing van algemeene voorschriften en bepaalde grondslagen op en in alle bijzondere gevallen. Verschil naar eisch, regt en billijkheid in acht te nemen, is hoogst moeijelijk.
Te vrijgevend, te mild te zijn, heeft zijn bezwaar, evenzeer als het al te streng, en te hard te zijn. Het is waar, eene Godsdienstige, Christelijke stemming des gemoeds, eene raadpleging der voorschriften van de Heilige Schrift, een welwikkend oordeel, het nagaan van bijomstandigheden zullen helpen; maar kan daardoor niet alles weder te onbepaald, te onzeker, te individuëel, te los worden? Hebt uwen naasten lief als u-zelven; Doet eenen ander, gelijk gij zelf zoudt wenschen behandeld te worden; - Die buiten schuld is, werpe den eersten steen, en vele dergelijke, zijn kostelijke, verhevene voorschriften, maar op de onderscheiding, ontleding en toepassing komt toch alles aan. Het gezegde:

Fungitur in terra munere quisque Dei (⋆),

kan, naar den kant der strenge regtvaardigheid, of der goedertierenheid, worden uitgelegd. Door liefde kan wel veel te regt gebragt, maar ook door liefde, buiten vast beginsel, verstand en beraden overleg, veel bedorven worden. Die liefde heeft hare zwakke en sterke zijde. Ieder ondervindt het in zijne openbare, eigene, naaste en bijzondere betrekkingen, hoe moeijelijk het ten dezen is, maat, regel en beginsel vast te houden, bij groot verschil van voorvallen, toestanden, karakters, gestellen, leeftijden, opleiding enz.

{==139==} {>>pagina-aanduiding<<}

In den echten en waren zin des woords wijs te zijn, en zich altijd, in en door die wijsheid, zelven meester te zijn, is wel het beste; maar ook de wijste is niet altijd even wijs. Niet zelden spelen vooroordeelen, voorkeuren, eerste indrukken en hebbelijkheden den haas. Er kan dus in alle gevallen veel ingeschikt en over het hoofd gezien worden, maar hoe veel? hoe lang? wanneer? omtrent wie? of wat? Inderdaad, moeijelijke vragen, hoogst gewigtige bedenkingen. Zich de zaken behoorlijk aan te trekken, en toch niet te koud of te warm, te goedig of te streng, te traag of te driftig te worden, is waarlijk eene groote kunst, eene moeijelijke studie.
Ik zoude over één en ander verder kunnen uitweiden, zoo er niet iets hestond, dat ik toch meen, dat als de diogenes-lamp, hoe dikwerf te vergeefs opgeligt en omgewend, ons eenigzins helpen kan, te weten: kennis van zaken en menschen. In menschenkennis is men nooit volleerd. Er zijn menschen, die zulk een lantaarntje steeds bij of in zich hebben, die menschen spoedig doorzien, aan houding, gezigt, spraak, stijl, voordragt en wat dies meer zij, als genoeg hebben; die in zaken een bestendig compasje gebruiken, en steeds wikken, wegen en zien, hoe ver zij kunnen en moeten gaan, om best koers te kennen en te houden; die van alles de beste en toch eerlijk partij weten te trekken. Het zijn meestal de voorzigtigen en slimmen in den lande. Zij zijn het, die der slangen voorzigtigheid met de onschuld der duiven paren. Zij zijn de hoog bevoorregten op deze wereld, die weten te geven en te nemen, voorwaarts en achterwaarts te gaan, te spreken en te zwijgen, alles op zijn tijd, al dan niet defensief, of offensief te handelen, en terwijl zij zich gaarne naar anderen schikken, zichzelve, als het pas geeft, behoorlijk weten te doen gelden,

{==140==} {>>pagina-aanduiding<<}
zich-zelven gelijk te blijven. Zij zijn wel aanhouders, maar geen indringers of volhouders boven mate of doel, ook geene flaauwers of Laodiceërs, onöverwonnene vlugtelingen; niet te wild, niet te langzaam, bedaard en cordaat.
Zelden, zeer zelden vindt men zulke mannen. Op het gebied van de Godgeleerdheid zijn zij zoo zeldzaam als op dat der Politiek; en toch meen ik onder mijne vrienden, tot de laatste behoorende, eenen man te hebben gekend, en vriendschappelijk met hem te hebben omgegaan, die de zeldzame kunst, naar mijn oordeel, in hooge mate den tact bezat, om menschen en zaken naar eisch te beoordeelen, met menschen en zaken naar eisch om te gaan, in kleine en groote kringen zich even gemakkelijk te bewegen, met schijnbare losheid gewigtige zaken ernstig te behandelen, altijd en bij allen en alles als 't huis te zijn, voortvarend zonder vermoeijing, met weinig veel doende, met spaarzaamheid van middelen veel uitvoerende, de zaken zich vurig en vele te gelijk aan te trekken, schijnbaar of ze hem niet aangingen. De man, die dien greep meesterlijk had gevat en bezat, die man was, naar mijn oordeel, Mr. anton reinhard falck. Ik laat aan anderen over, zijn lof te vermelden, zijn leven te beschrijven, naar de over hem uitgeschrevene Prijsvraag mede te dingen: maar dit ééne meende ik niet te moeten verzwijgen, om die zeldzame hoedanigheid van dien zeldzamen, voortreffelijken, véélomvattenden man en diep betreurden vriend, met dit vlugtig en korte woord te vermelden en in het licht te stellen.

Januarij 1852.





{==141==} {>>pagina-aanduiding<<}

De wet der ontwikkeling en het scheppingswonder.

Door L.H. Verwey, Med. Doct. te Voorburg.

Onze eeuw wordt gekenmerkt door eene merkwaardige, om niet te zeggen verbazende, ontwikkeling der natuurwetenschappen. De lust voor deze kennis der natuur is niet slechts bij de meeste beoefenaars der wetenschappen in hooge mate gestegen, maar ook het beschaafde publiek tast gretig naar deze bronnen van ware beschaving en veredeling; ja, zelfs de minder beschaafden worden door die algemeene zucht medegesleept. De geschriften van dezen aard verdringen zich, als het ware, en alles schijnt zich te vereenigen om de aandacht van allen te leiden op vraagstukken, die niet het eigendom der eeuw, of des dags, maar van alle tijden, zoowel der verledene, als der toekomende zijn. Geen wonder, dat, na de duisternis der middeleeuwen, toen men met duizenden en duizenden bloedige offers het bezit van een heilig graf, 't welk zelfs geen stellig bestaan had, betwistte, de Natuur hare regten hernam en den volkeren toeriep: ‘twist niet om een handvol aarde, maar zoek naar den geest, die er uit oprees.’ Die middeleeuwsche kindschheid was zelve het middel om de oogen te openen voor de dwaasheden der jeugd, en te wijzen op hetgeen den man betaamt te doen. Niet slechts van uit een graf spreekt de eeuwige geest, die het heelal vervult, maar van uit ieder deeltje, dat het heelal bevat; niet slechts de aarde is het, waaruit de mensch zijne kennis zoekt en waarin hij de middelen tot zijne volmaking vindt, maar overal waar hij zijnen blik werpt is de bron van kennis en volmaking; niet slechts in overleveringen met woorden spreekt een Schepper tot ons, maar in overleveringen van alle tijden en in alle talen. De zucht naar een diepzinnig, veelomvattend onderzoek is het kenmerk onzer eeuw, en het gebruik, dat de mensch maakt van

{==142==} {>>pagina-aanduiding<<}
alle stoffen en krachten der Natuur, om de meest verbazende uitkomsten te verkrijgen, doen ook den onbeschaafde, den onwetende, ja, zelfs den bevooroordeelde begeerig het oog werpen in het wondervolle, 't welk hij wenscht te ontsluijeren en tot een deel zijner kennis te maken. Zelfs het eigenbelang, die magtige drijfveer van menschelijke daden, wordt tot dat onderzoek aangespoord, en werkt de vermeerdering dier kennis der Natuur krachtdadig in de hand. Geen volk der aarde kan zich van dit onbedwingbare streven der eeuw uitsluiten; geen muur kan de allesdoordringende stralen der ontwikkeling keeren; geene zeeën kunnen hare golven tegen haar verheffen; geene klippen kunnen haar doen vergaan; geene magtspreuken haar verpletteren: geene magt der aarde haar bedwingen: want zij dringen even zeker door als de stralen des lichts, en gelijk als deze de aarde met eenen mantel van licht omhullen, zoo spreiden ook zij zich over de geheele aarde uit als een oceaan, waarin alle menschen zich baden; als een zon, wier stralen in de ziel van allen doordringen. Zelfs in de middeleeuwen drong zij door in de cellen der kloosters, en ijdel was het, die zucht naar kennis te bedwingen: want het licht der wetenschappen schijnt door de muren heen, en het wordt des te meer gezien, hoe dieper de duisternis rondom hetzelve is. Maar het onderzoek zoo veelvuldig, zoo veelzijdig ondernomen, op zulk een uitgestrekt, voor allen toegankelijk gebied, moest zich alras oplossen in een streven naar algemeene waarheden, die de grondslagen zijn van alle verder onderzoek, en waarin, als het ware, zich alle kennis beweegt, waartoe alle uitkomsten wederkeeren.
Het onderzoek der laatste jaren heeft den weg der inductie gevolgd, en is niet uitgegaan van eenige algemeene stelling, om daarnaar het geheel des wetens te dwingen, maar het heeft de gegevens verzameld om er de algemeene, standvastige en heerschende beginselen in op te sporen. Zoo ontstond in de Natuurwetenschappen de wet der ontwikkeling, als een algemeen beginsel in al het geschapene, tegenover den ouden vorm van

{==143==} {>>pagina-aanduiding<<}
het geloof aan wonderen; zoo ontstond eene neiging om alle autoriteit af te schudden, tegenover eene erkenning van het gezag; zoo ontstond vermetelheid, tegenover eene kinderlijke vrees.
Het is noodig, dat wij de wet, tegenover het wonder, nader leeren kennen.
Wet is een algemeene regel, die de werkzaamheid der krachten bepaalt. De Natuurwetten bepalen de werkzaamheid der Natuurkrachten zoodanig, dat alles, zoo als het bepaald is, moet en niet anders kan geschieden.
Wonder is, volgens de algemeene opvatting, de verbreking of verkrachting van deze Natuurwetten. Wij zijn niet genoegzaam bekend met de voorwaarden der ontwikkeling, om iedere gebeurtenis in haren wezenlijken zamenhang met het doel te doorgronden, en zien al ligt een buitengewoon streven voor eene verkrachting der wet aan.
Het denkbeeld van wonder is daarenboven zeer betrekkelijk, en de onbeschaafde ziet daar wonderen, waar de beschaafde hoogst eenvoudige gebeurtenissen aanschouwt.
Hoe meer de natuuronderzoeker en wijsgeer doorgedrongen zijn in de geschiedenis van het geschapene, des te overtuigender is het gebleken, dat, zoo wel in het stoffelijke als zedelijke, eene wet der ontwikkeling zich openbaart en in het verloop der eeuwen doet gelden.
Deze wet der ontwikkeling knoopt zich aan eene even noodwendige wet: dat namelijk alles wat bestaat en werkt, een doel van bestaan en werking moet hebben. Alzoo streeft alles wat bestaat naar een doel, en het doel is in die wet der ontwikkeling opgesloten: het is ontwikkeling.
Deze wet der ontwikkeling sluit drie gegevens in, namelijk: dat de ontwikkeling van eenig punt zij begonnen, en, hoe onbegrensd wij het ons ook mogen voorstellen, eenmaal een einde neme; eindelijk, dat eene wet moet gegeven zijn, want iedere wet is een voortbrengsel van het vernuft, 't welk aan de werkingen eene bepaalde rigting voorschrijft, en volgens welke zij naar een gegeven doel onveranderlijk streven.

{==144==} {>>pagina-aanduiding<<}

De wet der ontwikkeling in de Natuur is alzoo de algemeene regel, die de werkingen bepaalt en naar ontwikkeling doet streven.
De groote vragen betreffen dus in de Natuur: den oorsprong, het begin en het doel der wet van ontwikkeling.
De wet der ontwikkeling moet gegeven zijn, en de oorsprong dier wet is de wetgever; het is de Schepper.
De erkenning van de wet der ontwikkeling is het alles overtreffende bewijs tegen het toeval; Nademaal de natuur een gevolg zijnde van toevallige gebeurtenissen, aan geen onveranderlijke wet kan gebonden zijn, en niet, gedurende millioenen jaren, in het heelal alle werkingen, naar eenmaal ingestelde wetten, zouden plaats hebben.
De wet der ontwikkeling sluit ook een bepaald doel van werking in zich, dat in alle werkingen duidelijk is waar te nemen; in een zamenstel van toevalligheden zoude geen bepaald doel kunnen nagespoord worden, zoude een bepaald streven onbestaanbaar wezen; daar een toeval zonder doel van werking is, en het doel moet bepaald worden, vóór de werking is ingetreden.
Zij, die de wet der ontwikkeling erkennen, hebben dus wel degelijk afstand gedaan van het toeval, en huldigen eenen Wetgever.
De wet der ontwikkeling heeft gediend om ook haar als een gevolg van toevalligheden aan te merken, 't welk, zoo als wij zeiden, juist daarom verwerpelijk is, omdat het toeval in de wet niet is te erkennen, 't geen toch met iedere oorzaak in hare gevolgen plaats heeft en waarop alle menschelijke kennis in gegrond.
Men heeft al verder de wet der ontwikkeling als eene wet der noodwendigheid beschouwd, zoodat alle werkingen onveranderlijk naar die wet plaats moeten vinden en zonder verdere tusschenkomst het doel des werkens bereiken. Deze stelling is volkomen waar en lijdt geene uitzondering, daar de erkenning van de noodzakelijkheid eener tusschenkomst insluit de erkenning van de onvolmaaktheid dier wet; in zoo verre men door tusschenkomst opheffing van of strijd tegen die wet bedoelt.

{==145==} {>>pagina-aanduiding<<}

Men zoude echter met eenig regt kunnen in het midden brengen, dat de tusschenkomst van eenen wetgever en bestuurder nog geenszins van de onvolmaaktheid der wetten in zoo verre getuigt, daar dezelve in het scheppingswerk kon begrepen zijn. Dan moet het echter blijken, dat deze tusschenkomst niet strijdt met de wet, maar integendeel het doel des werkens, bij uitnemendheid, bevordert.
Geheel voorbarig en overijld heeft men gehandeld door de wetten der Natuur op het zedelijk gebied toe te passen; waar de wet der ontwikkeling in geenen deele van dezelfde eenvormigheid en graduële toeneming getuigt: veeleer laat zich hier niet slechts de noodwendigheid, maar ook de werkelijkheid der tusschenkomst aantoonen. 't Schijnt alsof in de zedelijke wereld schokken, om het zoo eens te noemen, moeten plaats vinden, als om des te sterker het doel des werkens te doen uitkomen.
Geenszins, en wij zouden de laatsten zijn om dit toe te stemmen, is de zedelijke wereld van de wet der ontwikkeling uitgesloten, maar er wel degelijk in begrepen, alhoewel dan de wijze des strevens eene andere zij.
Zoo als de stoffelijke wereld naar ontwikkeling streeft, door ontwikkeling der vormen ten gevolge van wisseling der stoffen, zoo schijnt de zedelijke wereld naar die ontwikkeling te streven door ontwikkeling der waarheid, ten gevolge van strijd der beginselen.
Indien de wet der ontwikkeling voor den mensch dezelfde was als voor de stoffelijke wereld, dan ware hij even onschuldig aan iedere daad, als het water is aan den dood eens drenkelings; dat is, even onbewust.
De wet der ontwikkeling is voorzeker in de geheele schepping uitgedrukt, maar zij zal welligt niet op alle wereldbollen, op dezelfde wijze worden opgevolgd; en die opvolging is zelfs op onze aarde in geene stof met andere volkomen gelijk.
Reeds de verschijning van den mensch op aarde, getuigt wel van deze wet der ontwikkeling, maar bewijst ook, dat ettelijke ontwikkelingstrappen zijn overgespron-
{==146==} {>>pagina-aanduiding<<}
gen, en er dus reeds datgene plaats had, wat wij een schok noemden.
De omvormingen der aarde toonen ons, dat er ook in de stoffelijke wereld hevige schokken hebben plaats gehad, 't welk echter geen inbreuk op de ontwikkelingstheorie heeft gemaakt.
In zoo verre dus bestaat er eene duidelijke en veelzeggende overeenkomst in den ontwikkelingsgang der stoffelijke en zedelijke wereld. Dat echter die overeenkomst niet in de wijze van werking moet worden gezocht, maar in de uitkomsten, vloeit reeds daaruit voort, dat het zedelijk gebied zich geheel en uitsluitend bepaalt tot den geest des menschen, en deze geest niet slechts naar een algemeen doel van ontwikkeling streeft. maar naar een bijzonder doel tevens, dat hem-zelven betreft.
Indien wij nu datgene resuméren, wat van de wet der ontwikkeling is gezegd, komt het hierop neder:
De wet der ontwikkeling is gegeven;
Zij is de algemeene regel waarnaar het plan en doel der schepping en alle daaruit voortvloeijende werkingen zijn ingerigt;
Zij openbaart zich zoowel in de stoffelijke als zedelijke wereld, met dit verschil, dat in de eerste slechts een algemeen, maar in de tweede ook een persoonlijk streven is uitgedrukt:
Dat bijzonder streven naar een persoonlijke uitkomst is slechts het eigendom van den menschelijken geest en daarom het gebied van zijnen vrijen wil;
Om het bijzondere streven des menschen kan geen inbreuk gemaakt worden op het einddoel der schepping, maar wel degelijk op het persoonlijke doel van den mensch-zelven.
Keeren wij thans tot het wonder terug.
Men zoude de wet der ontwikkeling zelve een wonder kunnen noemen, daar zij een voortbrengsel is van dat eeuwig vernuftige Wezen wiens handelingen we wel zien, maar niet doorgronden.
Slechts dát mag een wonder worden genoemd, wat

{==147==} {>>pagina-aanduiding<<}
afwijkt van die eeuwige en onverbreekbare wet der ontwikkeling, of liever van haren trapgewijzen ontwikkelingsgang.
Naarmate het gebied der menschelijke kennis toeneemt, neemt het gebied der wonderen af, en het ligt niet in ons plan gissingen te maken over de eindelijke uitkomst dier kennis en het lot der nog gehuldigde wonderen.
Zoo lang derhalve eene gebeurtenis geen inbreuk maakt op die graduële wet der ontwikkeling, hebben wij geen regt het een wonder te noemen; zelfs dán niet, als de verklaring of doorgronding boven het peil onzer tegenwoordige kennis gaat. Althans de voorzigtigheid, de ondervinding en de rede moeten ons terughouden gebeurtenissen als wonderen aan te nemen, zoodra zij in strijd zijn met die wetten, welke de Wetgever en Schepper-zelf heeft gegeven en in alle eeuwen handhaaft.
Ik zeg voorzigtigheid, omdat de aanneming van wonderen doodend is voor het onderzoek, dat de uitdrukking is van de, ook in ons heerschende, wet der ontwikkeling; de ondervinding, omdat het getal van wonderen met het onderzoek afneemt; de rede, omdat de gaaf des verstands onwaardig wordt bezeten, zoo zij niet wordt gebruikt tot het doel, waartoe zij geschonken is: de persoonlijke ontwikkeling des menschen.
Het is onbetwistbaar, dat de Wetgever ook de wet kan opheffen, hetzij geheel, hetzij gedeeltelijk, en daarmede ware het wonder aannemelijk gemaakt. Nogtans mag men eenen alwijzen Wetgever geene dwaasheden toeschrijven, noch veel minder verkrachting van datgene, wat Hij als eene eeuwige voorwaarde des werkens heeft ingesteld; dat ware zuivere tirannie.
Men kan de aanneming van het wonder regtvaardigen door het doel. Vooreerst is het nog geenszins boven allen twijfel verheven, dat het doel de middelen heiligt; maar het is ook daarenboven verre boven onze bevatting, het doel eener Goddelijke daad, en dat ware bij uitnemendheid het wonder, te doorgronden.
De meest gewone, maar geheel dwaze stelling is, dat-
{==148==} {>>pagina-aanduiding<<}
gene voor een wonder te verklaren, 't welk boven onze hevatting is, daar de bevatting voor ieder persoon verschilt. Het meest dwaze van alles is voor een wonder te houden, wat door anderen daarvoor wordt verklaard; zonder hetzelve aan de wet te toetsen.
Passen we dit op het scheppingswonder toe, dan merken wij op, dat de wet der ontwikkeling een deel is van het wonder der schepping, of liever van de schepping des heelals; die uit geene wet kan worden verklaard, en terug moet keeren tot Hem, die geschapen heeft en het geschapene aan de wet der ontwikkeling heeft onderworpen.
De schepping der wereld is dus eigenlijk het eenigste wonder. Nogtans blijven er in die schepping gebeurtenissen over, die, ofschoon geenszms strijdig met de wel der ontwikkeling, boven door ons schokken zijn genoemd. Reeds in het gewijde geschiedverhaal wordt van eene schepping in dagen gesproken, dus in tijdperken, tusschen welke eene zekere rust was en waarop eene nieuwe vorming ontstond. De overgang alzoo van het eene tijdperk in het andere. of van de eene vorming in de andere geschiedt door een schok, nadat eene voorafgaande vorming eenigen tijd in eenen toestand van voorhereiding had doorgebragt.
Deze overgangen zijn dus in het scheppingswerk opgesloten, en zoo als de schepping-zelve een wonder is bij uitnemendheid, zoo behooren de omvormingen der aarde, als overgangstijdperken, tot de wonderen; zoo is op het zedelijke gebied, iedere schok, die een groote overgang van de eene in de andere omvorming of ontwikkelingstrap daarstelt, een wonder.
Het scheppingswerk heeft dus plaats in groote afdeelingen, die, ofschoon daarbij de wet der ontwikkeling niet wordt geschonden, nogtans getuigen van eenen grooteren overgang, dan in de tijdperken-zelve wordt waargenomen, en juist daarom wonderen kunnen worden genoemd. Dit is volkomen toepasselijk op de zedelijke wereld, waar wij eveneens, zoo er overgang van het

{==149==} {>>pagina-aanduiding<<}
eene tijdperk in het andere plaats heeft, geregtigd zijn het wonder aan te nemen.
Ziedaar dus wat er van de wet der ontwikkeling en het scheppingswonder is:
Het wonder der schepping, is de schepping des heelals of de voortbrenging uit niet;
De wet der ontwikkeling is de algemeene regel, waarnaar al het geschapene, zoo stoffelijk als zedelijk handelt:
Een wonder is geene verkrachting der wetten, maar de overgang, die er, volgens de wet der ontwikkeling, in de stoffelijke en zedelijke wereld, van het eene tijdperk in het andere plaats heeft; wat ons het denkbeeld van een schok, een snelleren ontwikkelingsgang of wel eener tusschenkomst geeft.
De geschiedenis heeft ons reeds geleerd, wanneer die wonderen of overgangen in de stoffelijke wereld plaats hadden; zij zal eenmaal aanwijzen, wanneer ze in de zedelijke wereld gebeurden. Zij heeft dit alreeds in meerdere of mindere mate gedaan.

De veldteekenen en zegels der ouden.

De vaandels en de standaarden der Ouden behooren tot die teekens, welke de meest kennelijke en de minst dubbelzinnige bewijzen van hunne wapenkunde dragen. Door veldteekens en vaandels verstaan wij niet alleen de gewone vaandels der legers, maar ook die, welke bij de zeemagt in gebruik waren, en eene bijzondere aandacht in de geschiedenis der heraldiek van de oudheid verdienen.
Ofschoon wij in de Boeken van mozes niets betrekkelijk de gesnedene of geschilderde wapenen op de schilden aantreffen, bevatten zij juiste berigten omtrent de wapenteekens op de vaandels geborduurd, of in kleuren aangebragt. Zoo wordt in 't tweede Hoofdstuk van Numeri gezegd: dat de Israëlieten zich rondom den Tabernakel moesten legeren, ieder onder zijne banier, naar

{==150==} {>>pagina-aanduiding<<}
de teekenen van het huis hunner vaderen. Er waren dus bij de Israëlieten familie-vaandels, in sommige opzigten gewijzigd om de gezinnen te onderscheiden. Zoo was het ook in de middeleeuwen. Het Fransch-Koninklijk geslacht had, b.v., gelijk men weet, hemelsblaauw, met drie gouden leliën, en al de zijtakken er van voerden hetzelfde wapen, door een bijzonder teeken gewijzigd. Deze bijvoeging, door de jongere takken aangenomen, om zich van de oudste te onderscheiden, wordt bijteeken (brisure) genoemd.
Homerus geeft geen enkele beschrijving omtrent de wapenschilden der vaandels. De eerste sporen van de wapenkunde der Grieken vindt men in hunne treurspelen. In de Smeekelingen van aeschylus roept danaus uit: ‘dat hij de Egyptische schepen, die hem vervolgen, aan hunne vlaggen herkent.’ In de Antigone van sopnocles zingt het koor eene antistrophe, waaruit is af te leiden, dat de Thebanen een draak in hunne vaandels voerden. Waarschijnlijk was dat de draak van kadmus, den stichter van Thebe. In de Iphigenia in Aulis van euripides zegt de derde strophe van 't eerste koor, dat de schepen der Beotiërs kadmus, een gouden draak in de hand houdende, in hunne vlaggen voerden, hetgeen de aangehaalde uitdrukking van sophocles bevestigt.
Het schijnt uit eenige gezegden van jeremia, omtrent Babylonië, te blijken, dat de Assyriërs eene tortelduif in hunne vaandels hadden. Twee verzen van tibullus hebben geen zin, wanneer zij dit niet bevestigen.
De Koningen van Perzie hadden tot krijgsteeken een gouden adelaar met uitgespreide vleugelen op een piek. Xenophon zegt het duidelijk in zijn eerste boek van de Anabasis, en herhaalt het in 't zevende van de Cyropedie. Hij voegt daar er bij, dat de Perzische Koningen dien standaard nog in zijnen tijd hadden.
Virgilius is vol merkwaardige getuigenissen dienaangaande, doch omtrent de wapenschilden der vaandels schaars door zijne vertalers begrepen: moetende 't woord arma, in de AEneïs, dikwerf worden beschouwd als beteekenende wapens (armoiries) in de heraldiek. Deze

{==151==} {>>pagina-aanduiding<<}
beteekenis schijnt volstrekt die te zijn in de uitdrukkingen, waar de voorwerpen, door het woord arma aangeduid, geene wapenen kunnen zijn. B.v. in het zesde boek, in de lijkplegtigheden van den trompetter misenus, plaatsten zijne togtgenooten een roeiriem en een trompet op zijn graf, welke, zegt de dichter, zijne wapens (arma) waren. Virgilius heeft deze beschrijving, gelijk vele andere, aan homerus ontleend. In het twaalfde boek van de Odyssea doet ulysses, uit de onderwereld teruggekomen, de begrafenis van elpenor aanrigten, diens wapenen op zijn graf verbranden en er eene roeispaan op planten; maar homerus noemt en beschrijft deze voorwerpen afzonderlijk. Een weinig verder verhaalt de schim van palinurus aan aeneas zijn val in zee, en zij voegt er bij: ‘dat hare eenige zorg, toen het roer uit zijne duimen was geraakt, deze was geweest, dat het schip beroofd was van zijne wapens’ (arma). Maar een roeiriem, een trompet en een roer zijn noch aanvallende, noch verdedigende wapenen. Dit zijn dus drie gevallen waarin het woord arma geene krijgswerktuigen kan aanduiden.
Er zijn nog andere plaatsen, waar het duidelijk wapens (armoiries) beteekent. In het eerste boek van virgilius bestijgt aeneas, door storm op de Karthaagsche kusten geworpen, een rots, om naar het overige van zijne vloot uit te zien. Hij staart in de verte, zegt virgilius, of hij het schip van capys of de wapens van caicus, op den achtersteven geplant, zou kunnen ontdekken. De vertalers, die zich alleen met de spraakkunst hebben bezig gehouden, hebben arma Caïci vertaald door wapenen van caicus, en er zich niet verder over bekommerd; maar het was toch gemakkelijk op te merken, dat aeneas, op een rots gestegen en in de duisternis starende, welke de zee gedurende en na den storm steeds bedekt, op eenigen afstand, geen wapen van caicus, geen zwaard, lans, of werpspies zou hebben kunnen onderkennen; verondersteld zelfs - hetwelk geen der Ouden zegt - dat het de gewoonte geweest ware, zwaarden of spiessen op de achterstevens der schepen te planten.

{==152==} {>>pagina-aanduiding<<}
Het is dus duidelijk, dat de wapens, waarvan virgilius gewaagt, een standaard was van eene bijzondere kleur, of door een bijzonder teeken onderscheiden, die het schip van caicus uit de andere kon doen herkennen.
In denzelfden zin moet men een ander vers van het tiende boek der AEneïs verstaan, waarin de vertoornde juno zich afvraagt: ‘waartoe het haar heeft gediend, dat zij wapens op den achtersteven van turnus schip had geplant?’ Ook vindt men in suetonius twee uitdrukkingen, die deze uitlegging klem geven en haar geheel zeker maken. De eerste is in het leven van caligula. De Schrijver verhaalt, dat de Keizer-zelf de asch zijner moeder in het vaartuig, op welks achtersteven hij een standaard had doen plaatsen, naar Rome bragt. De woorden van suetonius zijn dezelfde als in het vers van virgilius: alleen staat er standaard in plaats van wapens: omdat het een den proza-schrijver en het andere den dichter beter te pas kwam. Het tweede is in het leven van augustus. Suetonius zegt: ‘dat de Keizer, na eenen zeeslag bij de kust van Sicilië, door marcus agrippa gewonnen, dezen vlootvloogd een hemelsblaauwe vlag schonk. Deze vlag werd dus, vervolgens die van het schip door marcus agrippa, gedurende zijne zeetogten, gevoerd, en een dichter zou die de wapens van agrippa hebben kunnen noemen, gelijk virgilius aldus de vlag van caicus genoemd heeft.
Er zijn nog twee andere plaatsen in de AEneïs, die, naar ons inzien, voor geene verklaring vatbaar zijn, dan uit de wapenkunde. De eerste is in 't zesde boek. Virgilius verhaalt: ‘dat aeneas eene tombe voor deïphobus oprigtte en zijn naam en zijne wapens er op stelde. Servius voegt hier in zijne Commentariën bij: ‘dat is te zeggen: zijne geschilderde wapens’; hetgeen bewijst, dat de Romeinen, in de vijfde eeuw, geschilderde wapens bezaten; en andré tiraqueau voegt, in 't zesde boek van zijne verhandeling over den adel, bij deze woorden van de Commentariën van servius nog: ‘hetgeen verstaan moet worden van zijne wapens’ (armoiries). De andere zinsnede is in 't eerste boek van de AEneïs. Daar wordt

{==153==} {>>pagina-aanduiding<<}
gezegd: ‘dat juno te Carthago, het geliefkoosd verblijf der godin, haar kar en hare wapens had.’ Wij erkennen, dat servius daarbij alleen aan wezenlijke wapenen schijnt gedacht te hebben, doch zijn overtuigd, dat dit vers, op dezelfde wijs als het voorafgaande, moet worden begrepen, en dus de arma van juno, even als die van deïphobus, tot de wapenkunde behooren.
Het schijnt uit een groot aantal getuigenissen te blijken, dat, onafhankelijk van de met wapenbeelden voorziene vlaggen, die de Ouden op de achterstevens hunner schepen plantten, zij nog gebeeldhouwde wapens daarbij voegden. In de tweede antistrophe van 't eerste koor in Iphigenia in Aulis, spreekt euripides van de vloot der Atheners, die Troje ging belegeren, en waarvan elk schip tot stevenbeeld had een standbeeld van minerva, op een kar met gevleugelde paarden bespannen. En in de tweede strophe van hetzelfde koor zegt hij: ‘dat de bodems der Myrmidonen op hunne achterstevens beelden der Nereïden voerden, 't geen hen van 't leger van achilles onderscheidde.
Drie verzen van virgilius, in 't tiende boek der AEneïs, kunnen tot verklaring van den Griekschen tekst dienen. In 't eene wordt gemeld, dat het schip van aeneas zich aan het hoofd der vereenigde vloot had begeven, hebbende aan zijne scheepssnebben Phrygische leeuwen. In 't andere klieft massicus, de vlootvoogd, de baren, met zijn ijzeren tijger. De tijger was dus het wapenbeeld der Etruskers, gelijk de leeuw dat der Phrygiërs. In het derde vers spreekt de dichter van abas, wiens schip een gouden apollo op den achtersteven had.
Nu blijft ons nog te spreken over de wapenbeelden der Ouden op de zegels tot het teekenen hunner brieven gebruikt.
De geschiedenis bewijst, dat het gebruik om de brieven met den naam te onderteekenen, over 't algemeen zeer laat is ingevoerd, en men alom begonnen is die met zegels te teekenen; want de namen zouden, in de kindscheid der volken, zeer onzekere onderscheidingen van personen geweest zijn, dewijl zij niet erfelijk waren.

{==154==} {>>pagina-aanduiding<<}

Men vindt bij homerus een zeer merkwaardig voorbeeld van het gebruik der zegels. 't Is in het zevende boek der Hias, waar negen Grieksche helden het lot trekken om hector te bestrijden. Elk hunner, zegt de dichter, teekende een lot en wierp het in agamemnons helm. Nestor schudde die, en men trok het lot, hetwelk een heraut aan de negen mededingers ging toonen. Eene beschrijving, die bewijst, dat 't lot een afdruksel van een zegel moet geweest zijn, daar de acht eersten, aan welke men het vertoonde, verklaarden, dat het 't hunne niet was, en ajax het herkende en aannam. (⋆) Het is toch duidelijk, dat, indien elk lot ware gekenmerkt geweest met een naam, en niet met het afdruksel van een zegel, elk deelhebber, ziende dat het niet zijn naam was, dien van ajax zou hebben gelezen.
Het gebruik der zegels is menigvuldig in de treurspelen. In de Trachinioe van sophocles zendt dejanira, door licnas, eene tunika aan hercules, zeggende: ‘Hij zal gemakkelijk zien, dat dit geschenk van mij komt, want ik heb er mijn zegel aan gehecht.’ In den Hippolytus van euripides roept theseus uit, een brief van phedra ontvangende: ‘Welke zoete herinneringen wekt het gezigt van haren ring in mij op.’ en hij voegt er bij: ‘Doen wij den omslag open.’ hetgeen bewijst, dat de brieven der Ouden gesloten en niet met een aanhangend zegel open waren. In de Iphigenia in Aulis schrijft agamemnon aan clytemnestra, dat zij hare dochter niet moet medebrengen, en zegt tegen den bode: ‘Bewaar het zegel, dat ik op dezen brief heb gesteld, zorgvuldig; dit teeken is u genoeg.’ Flavius josephus verhaalt, in 't twaalfde boek zijner geschiedenis, dat een Koning van Sparta, arias genaamd, onder het hoogepriesterschap van onias, den Joden schreef, om hun te herinneren, dat zij broeders waren, alzoo zekere titels bewezen, dat de Lacedaemoniërs van abraham afstamden. Deze brief was geschreven op

{==155==} {>>pagina-aanduiding<<}
een vierkant blad en toegemaakt met een zegel, vertoonende een adelaar, met een slang in zijne klaauwen.
De gewoonte om brieven met eenen naam te onderteekenen schijnt, te Rome, reeds in den tijd van tiberius te hebben bestaan, zoo als blijkt uit eene uitdrukking van suetonius, waar hij zegt: dat de Keizer zich augustus noemde, wanneer hij aan Koningen schreef, daar die bijnaam in zijn geslacht erfelijk was. Intusschen bleef het gebruik van zegels, dat er zeer oud was, onder de Keizers voortduren. Deze zegels waren gewoonlijk in de kas van een ring gevat. Een gezegde van atejus capeto, een in het kanonieke regt der Romeinen zeer ervaren geleerde, in 't zevende boek der Saturnalia van macrobius, bewijst dat deze zegelringen, door de oude Romeinen, niet als sieraden werden beschouwd, maar opzettelijk tot het teekenen van brieven werden gedragen, en dat slechts personen van zekeren rang die konden hebben.
Gewoonlijk stelden de Ouden hun zegel te zamen uit of naar aanleiding van eenig merkwaardig voorval, in hunne familie gebeurd. Justinus verhaalt, dat de gade van antiochus, laodice, eenmaal droomde met apollo te huwen en van hem een ring te ontvangen, op welken een anker was gesneden, en dat zijn zoon seleucus toen een anker tot zegel verkoos. In het leven van marius vermeldt plutarchus een dergelijken trek; hij zegt, dat sylla zich een zegel deed maken, waarop hij was voorgesteld als jugurtha uit de handen van diens schoonvader bocchus ontvangende, en dat hij er zich steeds van bediende om zijne brieven te teekenen.
Keizer augustus teekende zijne brieven achtereenvolgens met drie verschillende cachetten. Op het eerste was eene sphinx afgebeeld; op het tweede stond de beeldtenis van alexander den Grooten, en op het derde zijne eigen beeldtenis, die hij door dioscorides had doen snijden, en waarvan het gebruik aan zijne opvolgers bleef.
Twee bewijzen nog mogen, hetgeen wij van de bijzondere wapens der Ouden gezegd hebben, staven. Zij bevestigen volkomen, dat de wapens veelmalen bij hen, gelijk

{==156==} {>>pagina-aanduiding<<}
steeds in de middeleeuwen, een erfelijk teeken waren, bestemd om de overleveringen der geslachten te bewaren.
Ovidius verhaalt, in 't zevende boek der Gedaanteverwisselingen, plutarchus meldt in 't leven van theseus, en seneca zegt in 't derde bedrijf van den Hippolytus, dat aegeus, Koning van Athene, een vreemdeling aan zijne tafel ontvangen hebbende, deze een ponjaard nam om er 't vleesch mede te snijden, en dat de Koning de zinnebeelden ziende, op den greep des dolks gesneden, daaraan dadelijk zijn zoon theseus herkende, dien hij bij aethra, dochter van Koning pittheus, had verwekt. In het leven van caligula berigt suetonius, dat de Keizer, uit naijver op de edele Romeinsche geslachten, aan de torquatussen den erfelijken keten ontnam; den cincinnatussen verbood de haren lang en gekruld te dragen, en den bijnaam: de groote in het geslacht van de pompejussen afschafte. Eindelijk meldt silius italicus, in 't vijfde boek zijner Punica, van een edelman, corvinus, die aan zijn helm een raaf droeg, ter gedachtenis van de hulp, door zulk een vogel, aan een zijner voorouderen in den strijd verleend.

Naar granier de cassagnac.




Chinesche zeden en legenden.

In King-Ling (goudheuvel), de glansrijke stad des Hemelschen Rijks, bij de Europeanen onder den naam van Nanking bekend, is eene lange, naauwe, weinig bezochte straat, die der Narcissen, waarin de huisjes van klei, met stroo gedekt, vrij verre van elkander gebouwd en met tuintjes omgeven zijn. Heiningen van gevlochten bamboes vereenigen die schamele woningen, en beveiligen de tuinen tegen den moedwil en de roofzucht der knapen, die dagelijks, als eene zwerm bijen, in en uit een gebouw gaan, van grooter omvang en beter voorkomen dan de overigen; en voor 't welk op eene zijden banier met sierlijke letters te lezen staat: Hier is de Tempel der Wetenschappen. Daar woonde (zoo als bezijden

{==157==} {>>pagina-aanduiding<<}
de poort of hoofdingang was geschreven) yang, het bloeijende talent; bijgenaamd het volmaakte licht, een onderwijzer der jeugd.
Dat huis schitterde van witte, verniste dakpannen, waarop de stralen der zon wederkaatsten. Eene laag pleister bekleedde de buitenste muren van onder tot boven. Zonneschermen, kunstig van fijn rijststroo gevlochten, groen geverwd, met vliegende draken en vlammen beschilderd, pronkten weelderig voor de vensters, waar anderen slechts grove matten hadden. De hoofdingang was, naar kerkelijke voorschriften, door twee pilaren in drieën verdeeld. Dus bezat meester yang eene eeredeur in het midden, die alleen geopend werd voor hem en voor de gasten, aan welke hij eene bijzondere achting wilde bewijzen. Zijne dienstbode, gewone bezoekers, en schoolknapen wisten, dat zij, volgens het boek der ceremoniën, alleen door eene der zijdeuren mogten in- en uitgaan.
Even als de rijke stedelingen had yang een afzonderlijk vertrek, de bloemkamer geheeten, waar de vreemdelingen werden ontvangen; en verder in het achterste deel der woning, de géheiligde afgezonderde kamer, de zaal der roorouderen genaamd.
Deze is bij de Chinezen de familie-tempel. Elk naauwgezet opvolger der kinderlijke pligten, in het Rijk des middelpunts, moet zich dagelijks, terstond na zijn ontwaken, dáár heen begeven, om er voor een aan den muur hangend bord, waarop de namen zijner voorouders geschilderd zijn, reukwerk, of zoo hij daartoe te arm is, een strookje schoon papier, of ten minste een stukje stroo ter hunner eere te branden. Niemand, van welken rang of ouderdom, mag dit verzuimen. Deze hulde aan de voorouderen wordt in tegenwoordigheid van al de leden des gezins en van de dienstboden, door het hoofd van den huize gebragt, in dit plegtige oogenblik met het geheiligd karakter eens priesters, aan de goden offerende, bekleedt.
Ook de armste Chinees heeft ergens dit altaar. Kan hij geen vertrek afzonderen om er de eerwaardige naam-
{==158==} {>>pagina-aanduiding<<}
lijst te plaatsen, bevat zijne hut maar eenige ruimte tot woning, slaapplaats en stal voor zijne huisdieren, dan zondert hij toch een hoekje tot vereering zijner overledene vaderen af. Elk Chineesch verblijf is dus een tempel: de heiligen dáár vereerd, zijn het voorgeslacht, de vader des gezins is er priester. - Deze aandoenlijke eeredienst, steeds even hoog geacht, en zich in den nacht der tijden verliezende, moest wel ontstaan en in zwang blijven bij een volk, dat de verhevene, eenvoudige spreuk heeft: Kwaad doen is zijne voorouderen vergeten.
Op zekeren morgen van een dier dagen, welke de Chinezen tsici-ling heeten, en waardoor zij hun jaar in vier-en-twintig deelen, elk van vijftien dagen, splitsen, klopte een man, lang vóór den gewonen tijd, aan de middeldeur van yang, het volmaakte licht. Deze man, met ongedekt hoofd en ongeschoeide voeten, droeg een stok van wit hout in de hand, en een ijzeren ketel, hangende aan eene ketting van hetzelfde metaal, aan zijnen gordel. Aan de snede van zijn kleed en andere teekenen herkende yang een man van de wet, en twijfelde niet of hij had voor zich een dier bedelende monniken, aanbidders van fo of bouddha, die overal rondgaan om het onderhoud voor hun klooster op te halen.
Deze bedelmonnik drong, zonder de gewone pligtplegingen, bij de Chinezen zoo naauwkeurig gevolgd, door de eeredeur, zoo ras zij open ging, binnen. Dit moest yang, het bloeijende talent, het volmaakte licht, zoo bekend wegens zijne godvruchtige inachtneming van al de voorschriften der welvoegelijkheid, een zeer slecht denkbeeld van den ingetredene geven. Deze wachtte, na eenige schreden te hebben gedaan, op den huisheer, die weldra kwam, en zich haastte de deur te sluiten en den monnik in de bloemzaal te brengen.
- Ik onderstel - sprak de vreemdeling - dat gij, naar mijne wijze van binnenkomen oordeelende, weinig goeds van mij denkt, en in uw harte zegt: ziedaar een man zonder eenige beschaving.
- Mijn vrome, oudste broeder! - was yangs ant-
{==159==} {>>pagina-aanduiding<<}
woord - als iemand zich bij mij niet gedraagt naar de eischen der gezonde rede, begin ik, alvorens hem te veroordeelen, mij-zelven te onderzoeken, en bevind mij dan altijd zóó vol gebreken, dat ik niet geloof het regt te hebben om de fouten op te merken, door anderen, misschien, begaan. Immers staat er geschreven: ‘Dat elk de sneeuw voor zijne eigene deur wegvege, in plaats van te zien naar den rijp op eens anders dak.’
De Bonze gaf een teeken van goedkeuring, en vooruit naar de bloemzaal tredende, zette hij, zonder daartoe genoodigd te zijn, zich op de eereplaats neder, en ving aan de reden van zijn bezoek, namelijk de behoefte van zijn klooster te melden. Terwijl hij 't aan yangs weldadigheid aanbeval, voer hij hevig uit tegen de gierigheid der menschen.
Yang, die zich gehaast had om het kopje thee, dat steeds aan elken bezoeker wordt aangeboden, te bereiden en te dienen, vroeg den Bonze beleefdelijk aan hoe vele deuren hij, op zijne ochtendwandeling, reeds geklopt, en hoe vele weigeringen hij ontmoet had.
- Ik heb aan drie deuren geklopt, en dit is de eerste die geopend is geworden; - was 't antwoord - doch waarschijnlijk met even weinig baat. Ik verwacht ook hier niets dan eene weigering.
Yang zweeg, maar nam uit een koffertje een staafje zilver, waarvan hij drie even groote stukjes knipte, en na ze gewogen en herwogen te hebben om zich te overtuigen of ze gelijke waarde hadden, sprak hij:
- Mijn vrome, oudste broeder! veroordeel niemand. Zie, de drie deuren hebben zich geopend en elk der bewoners heeft u de aalmoes, door u verlangd, gegeven. Daar is mijn offer, met de offers der anderen.
Nogmaals gaf de zonderlinge bedelaar een teeken van goedkeuring, en wierp, zonder een woord van dankbetuiging te uiten, de drie stukjes zilver in den ketel der wet, zoo als de Bouddhisten dien noemen.
Na een oogenblik zwijgens sprak hij:
- Ik houd mij verzekerd, dat gij vele betuigingen van erkentenis voor uw driedubbel offer verwachtte, en mijn zwijgen u verbaast.

{==160==} {>>pagina-aanduiding<<}

- Geenszins. - antwoordde de onderwijzer - Gij zijt mij geene dankbetuiging schuldig. Er staat geschreven: ‘Geef, dat is wedergeven; weldadig zijn, is eene schuld voldoen; hij die heden eene aalmoes schenkt, is gisteren door iemand verpligt geworden. Met de eene hand aannemende verbindt men zich om met de andere wèl te doen; de arme is overal de schuldeischer van den rijke.’
- Voorzeker. - zeide de bedelmonnik, en zag met belangstelling op den zedigen spreker, die tevens zoo edelmoedig handelde. - Maar - ging hij voort - boven de wetten door de wijsgeeren en wijzen voorgeschreven, heeft de Beschikker der tien werelden (bouddha) grondstellingen bepaald, die zeggen: ‘Wat het penseel des menschen in de wet heeft geschreven is maar een doode letter; maar wat de Schepper in het hart des menschen heeft geschreven is een levend woord.’
Daar voegde hij nu eenige lofspraken bij voor het bloeijende talent; maar op eens zijne rol van berisper hernemende, begon hij de prachtige inrigting van het huis, en het keurige der meubelen, die nogtans zeer eenvoudig waren, af te keuren. Hij vond de kleur der zaal niet goed, en in den tuin ziende, had hij veel te zeggen over den aanleg der paden en de keus der bloemen; maar yang, het volmaakte licht, wiens geduld zich geen enkel oogenblik verloochende, vergenoegde zich met den op alles smalenden leerling van bouddha te antwoorden:
- Deze kleur was de begunstigde verw mijner moeder. Mijn vader beminde de bloementeelt. De aanleg van den tuin is genomen naar dien bij het huis waarin ik geboren ben. Ik heb mijn eigen smaak in den aankoop van het huisraad niet gevolgd, maar de overlevering van het verledene geëerbiedigd; en om alles in te rigten gelijk gij het ziet heb ik alleen de herinneringen mijner kindsheid gevolgd.
‘De oogenblikken vliegen weg als een pijl, en de uren snellen als de spoel eens wevers’, heeft de onsterfelijke van Nénaphar, de verhevene li-taï-pé, China's groote dichter gezegd. Zoo was ook nu de tijd tot den tsao-fau

{==161==} {>>pagina-aanduiding<<}
('t ontbijt) weldra gekomen, en yang noodigde zijnen gast om deel te nemen aan zijn matig ochtendmaal, bestaande uit twee schotels: de eene van gekookte gierst, met zoete basiliek toebereid, en de andere met salade van lange, geele chicorei, welke de bewoners van het Hemelsche Rijk gouden naalden noemen. De Bonze zette zich aan tafel, en steeds misnoegd ging hij voort met de wijze van opdisschen, de soort van gierst en de keuze der salade te misprijzen; doch de goede yang verontschuldigde zich met zijn gering inkomen, 't welk hem niet toeliet om zijnen bezoekeren fijnere spijzen voor te zetten; en zichzelven overwinnende, behield hij zijne bedaardheid en volkomen zachte beleefdheid jegens den man, wiens onbillijke berispingen hij reeds zoo lang had verdragen.
Deze, die zich ten taak scheen gesteld te hebben om des gastheers toorn op te wekken, begreep nu, dat hij den onderwijzer op meer teedere plaatsen moet aantasten, om hem de palen zijner wijze matiging te doen overschrijden, en sprak:
- Hoe komt het, dat ik bij u geene enkele beeldtenis zie van den God fo of den bouan-in, den beschouwenden Heer? Zoudt gij misschien een vijand van mijne heilige godsdienst zijn?
Dit gezegd hebbende stond hij eensklaps op, als wilde hij het huis van den onderwijzer, het volmaakte licht, ontvlugten; gelijk men eene door de pest besmette woning ontvliedt.
- Mijn vrome, oudste broeder! - antwoordde het blocijende talent, na met vele pligtplegingen den gast te hebben verzocht om weder plaats nemen - Ik ben een discipel van den heiligen man (confucius); mijne eeredienst is die der letterkunde. Moet gij mij daarom zoo spoedig verlaten? Er zijn reeds vele eeuwen verloopen dat drie godsdiensten in vrede naast elkander in het Rijk van het midden bestaan. Zouden twee mannen van verschillend geloof niet eenige uren op dezelfde plaats vreedzaam bijeen kunnen blijven? Gij weet, de pagode van bouddha verheft zich gerust naast den tempel der leerlingen van de wet en der deugd; en de Academie

{==162==} {>>pagina-aanduiding<<}
waar de Heilige man, de grondlegger van mijn geloof, wordt vereerd, lijdt immers geene schade door de nahuurschap der beide Godshuizen, in welke men aan verschillende geesten offert. Waarom zou hetzelfde dak ons niet overschaduwen, daar dezelfde zon ons beschijnt en dezelfde wetten ons beschermen?
- Dat is - hernam de Bouddhist - gesproken als een wijze; doch zoo gij inderdaad met hoogere kunde begaafd zijt, waarom hebt gij dan geene bevordering in de letteren gezocht? In plaats van den kandidaatsrang. den minsten der graden, in de wereld der letteren zoudt gij hebben kunnen dingen naar dien van Doctor, en misschien geteld worden onder de ooren en de oogen van den Draak (de Staats-Ministers).
- Eerzucht in het hurt te voeden - hernam het volmaakte licht - is een tijger in zijne armen te dragen. Het zou onvoorzigtig zijn te willen naderen tot den Verheven Wees (den Keizer; zoo genoemd omdat hij na het overlijden zijns vaders ten troon stijgt). Wie te driest in de zon ziet wordt blind; wie naar den donder luistert wordt doof. Een glazen klok moet zich niet wagen aan de slagen van een gouden hamer.
- Die man is vol domheid! - zeide de bedelmonnik zacht, maar toch hoorbaar - hij heeft niet de minste verdienste; misschien deugt hij zelfs niet om de kinderen te onderwijzen.
In stede van daarop te antwoorden, noodigde yang zijnen gast om met hem in de school te treden; want het gedruisch der aansnellende knapen verkondigde reeds hunne nadering. Het uur der lessen sloeg.
De Bonze, getrouw aan zijn stelsel van onbescheidenheid, ging weder het eerst binnen. In het midden van den tempel der wetenschappen gekomen, plaatste hij zich, zonder pligtpleging, in den armstoel des onderwijzers.
De leerzaal van meester yang was ruim en wèl verlicht; de banken verhieven zich trapsgewijze, in drie rijen; eene lange tafel was voor elk derzelve geplaatst, en de orde van zitten was er onveranderlijk. Daar, in

{==163==} {>>pagina-aanduiding<<}
China, het regt van ouderdom overal geëerbiedigd wordt, bepaalt de leeftijd en niet de bekwaamheid den rang in de school; doch bij billijke wedervergelding is het niet de ouderdom of de geboorte, maar de bekwaamheid die in de zamenleving aanzien verschaft, en den man van den laagsten stand tot de eerste Staats-posten verheft. De wetenschap is in China zóó hoog in eere, dat de ongeletterde grijsaard zich nederig buigt voor den wèl onderwezen jongeling, en dezen den titel van zijn oudsten broeder geeft.
Reeds had de Bouddhist eenige oogenblikken in den armstoel gezeten, en yang zich op eene der banken gezet, zonder dat een der kinderen zich vertoonde.
- Ik dacht het wel - bromde de eerste toornig - het uur heeft geslagen en nog is geen der knapen waar hij zijn moest. Meester yang kent zijn bedrijf zoo weinig, dat hij den leerlingen niet eens naauwkeurigheid weet in te prenten.
Zonder eenige gevoeligheid over deze onverdiende beleediging te laten blijken, nam yang, het volmaakte licht, een bord van den wand, waarop eene menigte figuren geschreven waren; want het bevatte niet minder dan de honderd bepalingen van het reglement, anderhalve eeuw geleden, door ching-tching-kin, den wetgever der nieuwe scholen, vastgesteld. Hij plaatste dit bord onder de oogen van zijnen gast, en wees hem het 24ste artikel, waarin geschreven staat: ‘Den eersten en den vijftienden dag der maan zullen de leerlingen voor de deur der school elkander beleefdelijk groeten, en te zamen den laatstkomenden afwachten.’
Voor de derde maal gaf de Bonze een teeken van welgevallen; want het was naar 't voorschrift van 't reglement. De dag was een der vier-en-twintig tsieï-ling van het jaar, en gevolgelijk bijzonder gewijd aan de beoefening der pligtplegingen, en aan het brengen van een offer aan den onderwijzer.
Toen alle de kinderen voor de school bijeen waren, kwamen zij ordelijk twee aan twee binnen: voor een bord gekomen, waarop khounf-fin-tscu geschreven stond,

{==164==} {>>pagina-aanduiding<<}
bogen zij zich drie malen voor den vereerden naam (confucius) van hem, die, sedert meer dan twee duizend jaren, de vader der wetenschappen, de patroon der scholen, de beschermer der studerenden is. Deze drievoudige begroeting verrigt hebbende, traden zij deftig en zwijgend naar des meesters tafel, en legden er hun offer neder.
Nu eerst merkten zij op, dat diens stoel door een ander dan hunnen wijzen leeraar was bezet. Het eerwaardig uiterlijk van den vreemdeling helette hen daar over eenig blijk van verwondering te geven, en daarenhoven wisten zij, dat hun meester de gewoonte had om zijnen zetel aan elken bezoeker dien hij hoogachtte af te staan, en zich dan nederig op een der banken te plaatsen. De kinderen legden dus voor den bedelmonnik, op de eereplaats gezeten, hunne offers neder, zoo als dat op zulk een dag door geheel het rijk geschiedt; bestaande het geschenk van elken leerling, uit eene maat rijst of gierst, een weinig drooge thee of suiker, specerijen of vruchten, een stuk stof of eenig huiselijk gereedschap: naar de mate van den welstand of de mildheid van zijne ouders.
Achter zijne leerlingen volgde nu yang, het bloeijende talent, zelf, en boog zich mede als een eenvoudig scholier voor den vreemde, die op zijne plaats zat; doch hij kwam met ledige handen; waarop de Bonze met een glimlach tot hem zeide:
- Gij verzuimt de pligten der liefdadigheid; want men moet niet voor 's meesters tafel komen zonder iets er op te offeren, en gij brengt er niets.
- Ja, voorzeker - was 't antwoord - ik breng er den goeden wil des harten, die beter is dan de zuiverste der aalmoezen.
- En waarop gij het minste gierig zijt; want hij kost u niets.
- Misschien - hernam yang, het volmaakte licht - zult gij dit offer minder verwerpelijk achten, wanneer ik alles daar bij voeg wat mijne leerlingen mij hebben gebragt. Dit alles zij voor u, mijn ondsten broeder!

{==165==} {>>pagina-aanduiding<<}
Een leerling van den Heiligen man moet niet nemen hetgeen is nedergelegd aan de voeten eens aanbidders van bouddha.
- Ik neem het aan. - antwoordde de monnik.
Nu ving de arbeid aan. De indringer deed tallooze vragen, en maakte het den leerlingen zwaar, en zocht gestadig den meester te vernederen, doch allen triomfeerden over de moeijelijkheden; terwijl yang alle reden had om de bekwaamheden en de geleerdheid van zijnen plaatsbekleeder te bewonderen, die na den afloop der leeruren opstond, en, met groote regtvaardigheid en blijkbare gewoonheid in het doen van plegtige aanspraken, den jongen lieden verdienden lof, belooningen en vermaningen gaf, en met deze woorden besloot:
- Weest standvastig in 't uitvoeren uwer besluiten; want de wijze zegt: Een denkbeeld moet duizend jaren duren. Weest voorzigtig in uw gedrag; want hij zegt nog: Als gij het spoor uwer voeten verbergen wilt, loopt dan niet in de sneeuw. Weest bescheiden in uwe betrekkingen; want er staat geschreven: Het woord aan een vriend in het oor gefluisterd, wordt op duizend lis (honderd mijlen) door vijanden gehoord. Weest leerzaam; want de Ouden zeiden: De boom zonder takken is ziek; de mensch zonder wetenschap is blind. Wacht u te lasteren of kwaad te spreken; want er is nog geschreven: De mensch heeft in zijn mond een bijl, waarmede hij zijn eigen ligchaam wondt. Eindelijk, groeit op in liefde tot wijsheid; dit is het middel om tot den rang der onsterfelijken op te klimmen; want: tien duizend volkeren behooren den Keizer, maar tien dnizend eeuwen behooren den verstandige.
Daarop wendde de Bouddhist zich tot yang, en vroeg hem:
- Zoudt gij beter gehandeld en beter gesproken hebben?
De leeraar, minder verbaasd over den hoogen toon van zijnen gast, dan over de wijsheid zijner redenen en de waardigheid met welke hij daar zetelde, antwoordde diep gebogen:

{==166==} {>>pagina-aanduiding<<}

- Gij zijt een doorluchtig meester, mijn vrome, oudste broeder! en mijne zwakheid buigt zich voor uwe verhevene meerderheid.
- Uwe zwakheid - hernam deze, weder met denzelfden toon van gezag - daarover zullen wij dadelijk oordeelen. Tot nu toe ondervroeg ik slechts uwe leerlingen: het is billijk, dat de meester op zijne beurt worde beproefd.
Toen een penseel en twaalf stukjes papier nemende, teekende hij met vlugge vingeren op elk derzelve vier letters (karakters). Meester en leerlingen volgden met starende oogen en gespannen verwachting de bevallige bewegingen der hand van bouddha's vereerder, en toen deze geeindigd had, riep yang uit:
- o, Ik dacht het wel! Gij zijt een doorluchtig meester! Uw penseel, vliegende met de ligtheid eens draaks, heeft een schat van kostbare paarlen gestrooid; want wat gij geschreven hebt zijn de twaalf paarlen van den halsband!
- En zoudt gij die kunnen verklaren? - vroeg de gast, met een lach waarin twijfel heerschte.
- Ik zal het beproeven. - antwoordde yang, het volmaakte licht, zediglijk.
Toen werden de twaalf parelen van den halsband (legenden) aan den wand opgehangen.
Intusschen had sino-sing-yin (de kleine blaauwe zwaluw), des onderwijzers dienstmaagd, in de buurt de mare verspreid, dat een buitengewoon genie, van een lelijk karakter, yangs zetel had ingenomen, en dat deze geest, in de gedaante eens aanbidders van bouddha, de school waarnam. De buren veronderstelden, dat het een uit de myriaden van onsterfelijken was, die den berg Konan-Lun (het paradijs der Chinezen) bewonen, en verbreidden dit nieuws; zoodat, in den oogenblik toen yang de uitlegging der teekenen zou beginnen, eene menigte bewoners van de straat der Narcissen den tempel der wetenschappen binnendrong. In weerwil van deze schare van toehoorders behield yang zijne bedaardheid van geest, boog zich nogmaals voor zijnen gast, en ving aan:

{==167==} {>>pagina-aanduiding<<}

- De eerste legende zegt: Hiao-kan-tong-thien. (De kinderlijke liefde verheugt den hemel.) Dit heeft betrekking op den heiligen Keizer chun, wiens regering in 't drie-en-twintigste jaar der zevende zonnekring (2254 jaar vóór j.c.) begonnen is, toen de eerste werktuigen voor de hemelkennis werden uitgevonden, en de loop der sterren voor het eerst geregeld werd gadegeslagen. Chun was door zijne geboorte niet voor den troon bestemd. Hij bragt zijne jeugd door met het land te bebouwen. Zijn vader was een eenvoudig, onwetend man, en zijne stiefmoeder eene woeste vrouw. De oudste zijner twee broeders was gierig, en de jongste hoogmoedig. Chun werd door hen niet bemind, ofschoon hij aan allen niets dan liefde en gehoorzaamheid bewees. Dikwerf overmeesterde, als hij zich naar het veld begaf, diepe treurigheid zijn hart, tot tranen toe; want het was hem zoo smartelijk gehaat te zijn, daar zijne ziel behoefte had aan liefde; doch de hemel met zijne vrome droefheid begaan, wilde niet dat de tijd, dien hij schreijende doorbragt, hem als verloren zou worden aangerekend, en zond olifanten om den grond voor hem te beploegen, en vogels om het onkruid uit den grond te plukken. Te huis gekomen zette chun zich op de laagste plaats en vergenoegde zich met het geringste voedsel; zoo behield hij vrede met den eenvoudigen en de boozen, met den gierigen en den trotschen. Nu kwam de dag, waarop de doorluchte Keizer yao het zeventigste jaar zijner regering en het tachtigste zijns levens bereikt had. Deze bezat negen zonen; maar geen hunner achtte hij waardig den troon te beklimmen. Gelukkig hoorde hij van de kinderliefde en de bezadigdheid van chun. Toen van het mindere tot het meerdere besluitende, en bedenkende dat de kiemen der grondregelen van de Rijksheerschappij in het huisgezin liggen, en dat hij, die goede orde en
overeenstemming in eene woning weet daar te stellen en te onderhouden, evenzeer berekend is om de honderd gezinnen (de Chinesche Natie) wèl te regeren, zond zijne negen zonen naar chun om hem de woorden der legende: de kinderlijke liefde verheugt den

{==168==} {>>pagina-aanduiding<<}
hemel, te verkondigen, en daarbij te voegen: ‘Verlaat uwen ploeg voor den schepter! Onze vader yao geeft u deel aan de regering! Kom en heersch nevens hem.’ En chun ging en maakte, gedurende vijftig jaren, zijn volk gelukkig. Van dit tijdvak staat er geschreven: De deugd was geëerbiedigd op de aarde; de Keizer, in vrede op den troon des Draaks gezeten, liet zijne armen rusten, en het rijk werd wèl geregeerd.
De tweede legende zegt: Thing-tchang-tang. (Hij-zelf proefde zijne geneesmiddelen); want dit betreft den vromen ouen-ti, die mede tot den rang van vader en moeder des volks (Keizer) verheven werd, in het eenen-twintigste jaar des derden zonnekrings (178 j. vóór j.c.), omtrent den tijd toen de vreemde voortbrengselen in de negen gewesten (China) werden ingevoerd. Ouen-ti, tot de oppermagt gekomen, behield voor zijne moeder al den eerbied, dien hij haar in zijne kindschheid bewezen had. Oud geworden, werd zij door eene ziekte aangetast, welke drie jaren duurde. Gedurende al dien tijd legde ouen-ti zijn hoofd op geen kussen neder, en maakte geen enkelen keer den gordel zijns Keizerlijken kleeds los (dat is: hij ontkleedde zich niet). De doorluchtige zieke wilde niets aannemen dan uit de hand van haren zoon; zij wilde niets drinken voor hij den rand des bekers met zijne lippen had aangeraakt, en de verheven Monarch, den afkeer van den bitteren drank overwinnende, zeide: ‘Wat mijner moeder goed is, kan voor mijn hart niet dan zoet zijn.’ Zoo dronk hij en sprak tot de lijdende: ‘Dit is zoet, lieve moeder! want het moet u genezen.’ - Doch na drie jaren van smarte overleed zijne moeder, gelijk er geschreven staat: De geneesheer treft de ziekte wel, maar aan het noodlot is niet te veranderen.
De derde legende heet: Ki-tchi-tong-sin. (Zich in den vinger steken om een hart te bewegen.) Deze raakt tseng-tseu, een der volgelingen van den Heiligen man (confucius), en bewijst, welken geheimen invloed er tusschen eene moeder en haren zoon kan bestaan, wanneer deze van de pligten der kinderlijke liefde is doordrongen.

{==169==} {>>pagina-aanduiding<<}
Tseng-tseu was in 't gebergte bezig met hout te hakken voor den huiselijken haard. Een bloedverwant zijner moeder, het land doorreizende, gaf haar een bezoek, terwijl de goede vrouw alleen in hare hut was. Daar de nabestaande zijn verlangen te kennen gaf om zijnen jongen neef te zien, antwoordde zij: ‘Hij is twee lis (1/10 van eene mijl) van hier, ik zal hem roepen.’ De reiziger verwonderde zich haar dus te hooren spreken, want hij geloofde niet, dat de menschelijke stem op zulk een verren afstand kon worden gehoord; maar de goede vrouw glimlachte, nam eene der spelden uit haar kapsel, gaf daarmede een gevoeligen prik in haren vinger, en zeide: ‘Hij zal nu spoedig hier zijn.’ Op hetzelfde oogenblik, dat de moeder zich in den vinger stak, gaf tseng-tseu, hoewel hij arbeidde en met een vriend in gesprek was, een zachte gil, liet zijn bijl vallen, en legde de hand op zijn hart, alsof hij daar ligtelijk gewond ware, en liep haastig naar huis. Aan de hut gekomen, wierp hij zich voor zijne moeder neder en vroeg haar: welk ongeval haar had getroffen? - ‘Een kleine prik.’ - antwoordde zij, hem het bloed toonende, dat als een koraalparel op hare pink lag - ‘Onze vriend wilde u zien, en ik weet geen beter middel om u te roepen.’
De vierde legende houd in: Ouen-lou-ki-mon. (Hij hoort den donder en weent op het graf.) Dit gaat ouang-fou aan. Deze leefde in de vier-en-vijftigste cirkel (550 jaar vóór j.c.). Toen men begon op stoelen te zitten en de beenen te laten hangen. Zoo lang de moeder van ouang-fou leefde, putte hij zijne verbeelding uit om haar te dienen. Door zijne zorgen bereikte zij een hoogen ouderdom, en toen ouan-fou reeds zeventig jaar oud was, leefde zijne moeder nog. Daar zij met weerzin het einde harer dagen zag naderen, hield de zoon zich, om haar te misleiden omtrent haren ouderdom, alsof hij nog een kind ware, en hoewel hij een hoogen rang aan het hof bekleedde, speelde de anders deftige Magistaat te huis, bij zijne moeder, al de spellen van een kind, en voerde duizende jeugdige streken uit, opdat zij, hem zoo jong

{==170==} {>>pagina-aanduiding<<}
ziende, haren eigen ouderdom mogte vergeten. Gedurende haar geheele leven was zij zeer bevreesd voor het onweder, en als de pijl des donders (de bliksem) haar in de oogen schitterde, werd zij bleek en beefde, en riep uit: ‘Ik sterf!’ Ouang-fou zag zijne moeder de kleederen van het einde (het lijkgewaad) aantrekken, en na het overlijden van de hem zoo dierbare, vernam hij nimmer het onweder, waarvoor zij zoo bang was geweest, of, gedachtig aan hare angsten, en vreezende dat het geluid des donders hare rust mogt storen, ging hij naar haar graf en legde zich daar op neder, en sprak: ‘Vrees niet, lieve moeder! Uw zoon is hier!’
De vijfde legende beteekent: Tan-i-chun-mou. (Een enkel kleed hebben en zijner moeder gehoorzamen.) Zij raakt tseu-kien, geboren in den zes-en-twintigsten zonnekring (1114 jaar vóór j.c.), in den tijd der ontdekking van de naald die het Zuiden aanwijst ('t kompas). Nog zeer jong zijnde verloor tseu-kien zijne moeder. Zijn vader hertrouwde en won nog twee zonen. Deze werden door hunne moeder zeer geliefd, maar tseu-kien was door haar gehaat. In den winter, als sneeuw en ijs de leden doen verstijven, zond zij hem in het open veld om te arbeiden. Het arme kind was dan gedekt met een enkel kleed van rietgaren gemaakt, terwijl de andere zoontjes katoen en zijde droegen. Tseu-kien leidde de kar zijns vaders en was dikwerf zoo verkleumd, dat hem de teugels uit de hand vielen, waarover zijn vader, door de stiefmoeder opgeruid, hem dan wreedelijk bestrafte. De jongeling verdroeg die harde mishandelingen zonder morren; nimmer ontging eene klagt zijnen mond; nooit kwam er eene gedachte aan wedervergelding in zijn hart op. Eindelijk openden zijne onderwerping en lijden des vaders oogen, en deden dien schaamrood worden wegens zijne onregtvaardigheid omtrent een zoo edelen zoon. Toen, tegen zijne slechte vrouw verbitterd, wilde hij haar verstooten; maar tseu-kien, dat hoorende, bragt er hem van terug, zeggende: ‘Als de moeder in huis blijft lijdt maar één zoon koude; doch als de moeder henen gaat worden drie zonen wees.’

{==171==} {>>pagina-aanduiding<<}
De stiefmoeder, dit vernomen hebbende, was dermate van schaamte getroffen en met dankbaarheid vervuld, dat zij hem voortaan niet minder beminde dan hen die zij gevoed had met den melk harer borsten.
De zesde legende zegt: Gouei-fou-mi (Voor een naastbestaande rijst op zijne schouders dragen), en zinspeelt op tsaï-chun, die in den vijf-en-veertigsten zonnekring leefde, omtrent den tijd toen de eeredienst van fo, in het Rijk der vier zeeën (China) is ingevoerd. (70 j. na j.c.) Het gezin van tsaï-chun was arm, en hij at wilde kruiden om zijne moeder zoo min mogelijk te laten ontberen. Toen er een hongersnood kwam, bleef den zoon, om zijne moeder te voeden, niets anders over, dan de vrucht des moerbeziënbooms; want zij had door den burgerkrijg haren man en met hem alles verloren. De vrucht inzamelende scheidde hij de rijpe van de nog groene beziën, en nam de laatsten voor zich. Eens werd hij door de roode muizen (roovers) overvallen, toen hij met het uitzoeken der vruchten bezig was. Door hen gevraagd: ‘wat hij deed?’ was zijn antwoord: ‘Ik zoek de goede beziën uit voor mijne moeder, en behoud de slechten voor mij.’ Door zoo veel kinderliefde, in zoo teederen leeftijd, getroffen, gaven de roovers hem drie maten rijst. De hongersnood hield op; maar tsaï-chun en zijne moeder bleven arm als voorheen. Doch hij was nu grooter en sterk geworden en kon vermoeijenissen wederstaan, en dus ging hij soms op een afstand van honderd lis (10 mijlen) arbeiden, om rijst voor zijne moeder te verdienen. Later echter steeg tsai-chun tot hooge waardigheden en werd zeer rijk; doch toen was zijne moeder reeds lang gestorven. Gaarne bezocht hij nu zijne vroegere arme woning, en als hij dan door honderd karren en honderden slaven gevolgd, in al de weelde van zijn stand, het land doorreisde, zeide hij dikwerf, zuchtende: ‘Och, dat ik nog wilde kruiden mogt eten en honderd lis ver rijst voor mijne moeder
mogt verdienen; maar, helaas! zij is niet meer.’
De zevende legende luidt: Yong-tsiouen-yo. (De vlietende beek en de springende visch.) Dit herinnert ons

{==172==} {>>pagina-aanduiding<<}
aan de echtgenoote van kiang-chi, die onder de luisterrijke dynastie van han leefde, toen de dag in twaalf tijden, ieder van twee uren, werd verdeeld. (72 j. vóór j.c.) Deze vrouw betoonde almede de teederste kinderlijke liefde voor hare eigene moeder en voor de moeder van haren man. De laatste, oud geworden zijnde, wilde niet anders eten dan karper en niet anders drinken dan water uit de rivier Yang-tseu-yang. Dagelijks legde daarom de gehoorzame schoondochter een groot eind wegs af, om dien visch en dat water voor hare aangehuwde moeder te bekomen. Eens, uitgeput door vermoeijenis, verzuimde zij naar de rivier te gaan, en haar man verstiet haar. Nu uit hare woning verdreven, werkte zij dag en nacht als weefster, en gaf van hare kleine verdienste, dagelijks eenen man het noodige om naar de rivier te gaan, en met eenen karper en eene kruik water terug te komen, die zij dan heimelijk in het huis harer schoonmoeder deed brengen. Het duurde lang eer men ontdekte wie de oude vrouw aldus voorzag; maar eindelijk kwam het geheim aan den dag. Toen haalde, vol berouw over zijne hardheid jegens eene gade zoo getrouw aan hare pligten, de man haar terug en herstelde haar in al hare regten als vrouw van het huis. Deze volbragt nu weder de dagelijksche reis naar den stroom Yang-tseu-yang met zoo veel standvastigheid, dat zij voor niets ter wereld die moeitevolle taak wilde verzuimen. Het gebeurde, een jaar later, dat zij op een dier togten een zoon baarde. Zij die haar op den weg vonden, waar zij om hulp smeekte voor haar pas geboren kind, droegen haar naar huis. In weerwil van haar lijden straalde het zoetst gevoel van zelfvoldoening uit haar gelaat, toen zij vernam met den dagelijkschen voorraad nog in tijds vóór den maaltijd bij hare schoonmoeder te zijn aangekomen. Later haalde haar zoon het water, maar viel in den stroom en verdronk. Toch deed
zij harer schoonmoeder niet gevoelen, dat deze de oorzaak was van dit ongeluk; maar, integendeel, wijl er geschreven staat: dat het geene zonde is de waarheid te verbergen, wanneer die iemand der onzen zou kunnen grieven,

{==173==} {>>pagina-aanduiding<<}
schreef zij den dood van haar kind aan andere oorzaken toe en beweende het in stilte. De Hemel, door zoo veel deugd getroffen, vergunde, dat het lijk des kinds drijvende bleef op de oppervlakte des waters, en Hij, die op het gouden boek de dagen des levens verlengt en verkort naar Zijn welbehagen, voegde er nog velen bij die des kinds. Het werd zijner moeder alzoo wedergegeven, en opdat het ongeval niet andermaal zoude plaats hebben, ontstond naast hare woning eene beek van zuiver water, uit de rivier Yang-tseu-yang. En dit wonderdadige water leverde karpers in overvloed uit.
De achtste legende: Pu-mang-sè-ouan (Ouang voedt de muskieten), leert wat er gebeurde met den jongen ou-mang, die op de aarde was, toen de groote muur werd gebouwd (220 jaren vóór j.c.). Zijn vader was zoo arm, dat hij des winters geen deken op zijne slaapplaats kon bekomen, en in de zomernachten veel van den steek der muskieten leed. Ofschoon pas acht jaren oud, wilde het kind, dat zij zeer plaagden, hen niet verjagen, uit vrees, dat zij dan zijnen vader zouden verontrusten. Toen ou-mang ouder was geworden, vergezelde hij den geliefden vader in het woud, waar deze gewoon was hout te hakken. Daar werd de vader eens door een tijger aangevallen, en zou toen zijn verscheurd geworden, wanneer ou-mang niet, alleen om zijnen vader denkende, zich op het ondier geworpen, het in den strot gegrepen, en aldus gedwongen had zijne prooi los te laten. Daardoor bevrijd geworden, trof de houthakker het monster doodelijk met zijn bijl, en redde, op zijne benrt, het leven van den heldhaftigen zoon.
De negende legende: Ki-mou-sè-tsin (Beeldhouwen en zijne ouders dienen), herinnert aan ting-lan, uit den tijd toen het feest der lantaarnen is ingesteld. (886 jaren na j.c.) Ting-lan was een arme lastdrager op de markten. Nimmer had hij zijne ouders gekend; want toen zij stierven was hij nog maar weinige maanden oud. De Hemel echter schonk hem een hart vol kinderlijke liefde. Het was hem dus eene groote smart, vader noch moeder te hebben, om die te kunnen beminnen en te dienen. Zijne grootste vreugde was over hen te spreken met de-
{==174==} {>>pagina-aanduiding<<}
genen die ze gekend hadden. Doch gelijk een dorstige, door het gezigt van water, dat hij niet bereiken kan, heviger lijdt, zoo vermeerderde de liefde en de smart van ting-lan naarmate hij meer van hen hoorde. Eens zag hij zijne dierbare ouders in den droom, en hun voorkomen prentte zich zoo vast in zijn geheugen, dat hij, wakker geworden, hen nog immer voor zich zag. Overtuigd dat deze wonderdadige verschijning hem was vergund, opdat hij den wensch zijns harten zou kunnen vervullen, sneed nu ting-lan met zijn mes twee houten heelden, zoo volmaakt naar zijne ouders gelijkende, dat allen, die zich de overledenen nog konden voorstellen, verbaasd en getroffen waren. ‘Ja, dat is uw vader!’ - ‘Dat is uwe moeder!’ riepen allen, als uit éénen mond. Helaas, zij waren het niet, en toch eerde en diende de godvruchtige zoon hen in die beelden alsof zij het waren, en hem konden zien en hem zegenen. Ting-lan huwde; maar de vrouw door hem gekozen bezat geen hart, zoo vol van heilige liefde voor bloedverwanten. Zij vond de eer, welke haar man bewees aan beelden, die voor haar geene waarde hadden, belagchelijk en verachtelijk, en toen hij eens afwezig was, sneed en kerfde zij in de handen en trekken der ouderlijke figuren. Ting-lan zag die
schennis, en vroeg in wanhoop aan zijne vrouw: waarom zij die misdaad bedreven had. Zij beleed hem toen haren afkeer van de beelden; maar hij verstiet haar voor altijd, en ging voort met in hen zijne ouders te eeren.
De tiende legende zegt: Gouet-mon-mai-ewel (Een zoon voor zijne moeder begraven), en bewaart het aandenken aan ko-yang, die de groote vaart zag graven. (1344 j. na j.c.) Deze had een driejarigen zoon en eene oude moeder, en sprak eens tot zijne vrouw: ‘Onze groote ellende maakt het onmogelijk ons kind en onze moeder tevens te voeden. De Hemel kan ons nog een zoon schenken, maar eene moeder, eenmaal verloren, wordt nimmer vergoed. Wij moeten om de eene te redden, den anderen begraven. En de vrouw, in weerwil van de afschuw, die haar deze voorslag veroorzaakte, door den nood overwonnen, stemde al weenende in den dood van haar kind. Ko-yang voerde het jongske naar een nabu-
{==175==} {>>pagina-aanduiding<<}
burig bosch en groef, terwijl het kind, van niets kwaads bewust, vrolijk met de bloemen speelde, met een geprangd hart en schreijende het graf. Maar, ter diepte van drie voet gekomen, vond hij een staaf goud, waarop geschreven stond: De Heer des hemels schenkt dit goud aan ko-yang, den vromen zoon.
De elfde legende bevat de woorden: Maï-chin-tsang-fou, (Zich verkoopen om zijnen vader een graf te bezorgen,) en betreft tong-yong. Hij leefde toen de hoekdrukkunst door fong-ta is uitgevonden. (924 jaren na j.c.) Zijn vader overleden zijnde, ging hij in wanhoop over de markt, wijl hij te arm was om den doode met de gewone lijkplegtigheden te vereeren. Een rijken landbouwer, hem zoo bedroefd ziende, vroeg hem naar de reden van zijne smart, en die vernemende, en ziende dat hij sterk was, en vertrouwende dat een zoo liefhebbende zoon in alles zijne pligten zoude vervullen, sprak hij tot hem: ‘Schrei niet meer. Wilt gij de schande niet dulden van het overschot uws vaders aan de vogelen ten prooi te laten, ik zal u het noodige geven om hem eene grafnaald op te rigten; maar onder voorwaarde, dat gij mijn slaaf zult zijn tot ge u kunt vrijkoopen. Tong-yong nam die aanbieding met dankbaarheid aan, en zoo ras de lijkplegtigheden waren vervuld, ging hij naar zijnen meester, die honderd vijftig lis (15 mijlen) van de plaats woonde, waar de vrome zoon hem had ontmoet. Onder weg kwam hem eene jonge dochter tegen, en vroeg hem: of hij haar ter vrouwe wilde nemen. - ‘Gij begeert een ongelukkig lot’ - was zijn antwoord - ‘daar de vrouw van een slaaf dubbel slavin is: zij moet twee meesters dienen: haren heer en haren echtgenoot.’ Maar het meisje antwoordde met de spreuk van i. king: ‘De Hemel is mannelijk, en de aarde is vrouwelijk. De vrouw moet den man onderdanig zijn.’ Tong-yong, ziende dat zij jong, schoon en zedig was, zeide: ‘Kom!’ En zij vergezelde hem naar zijnen meester. Drie dagen later was de slaaf een vrij man; want de jonge vrouw had in dien tijd drie stukken zijde geweven, wier waarde grooter was dan het bedrag
van den losprijs. De jonge echtgenooten begaven zich naar de stad waar de vader des mans begraven lag; maar toen zij op de plek kwamen, alwaar zij elkander voor 't eerst hadden gezien, steeg zij op en verdween in de wolken. - Zóó werd de ouderliefde van tong-yong beloond. De Hemel had hem een engel gezonden.
De twaalfde legende beteekent: Kou-tchou-sing-sun. (Zij schreit op den bamboes om de spruiten te doen voortkomen.)

{==176==} {>>pagina-aanduiding<<}
Dit heeft betrekking tot mang-tsong, uit de dagen toen de windsels om der vrouwen voeten gevangen te houden, in gebruik werden gebragt. (135 j. vóór j.c.) De moeder van de jonge mang-tsong namelijk, eene arme weduwe, werd zeer ziek. Men zeide haar, dat het eenige geneesmiddel, in staat om haar van den dood te redden, eene soep was van de jonge uitspruitsels van den bamboes: doch, vermits het was in het midden van den winter, en mang-tsong geene mogelijkheid zag, om door natuurlijke middelen, die zoo kostelijke uitspruitsels te bekomen, ging zij vol zielesmart en hopeloos naar eene bamboesplanterij. De sneeuw bedekte den grond, de rijp schitterde op de grasscheuten, en zij vond dus geen baat, maar wrong de handen en stortte een vloed van tranen. Die tranen deden de sneeuw smelten, en voor haren voet opende zich de korst der aarde, en nieuwe bamboesspruiten kwamen er jeugdig en frisch uit te voorschijn. Mang-tsong plukte die dankende, en bragt ze naar huis, en kookte, naar het voorschrift des geneesheers, de reddende soep, door welke hare moeder herstelde.
Yang, het volmaakte licht, aldus de twaalf parelen van den halsband verklaard hebbende, wendde zich naar den Bonze en vroeg of hij zijne taak naar genoegen had volbragt?
- Gij hebt hem vergeten - sprak deze - die al deze deugden in zijn eigen persoon heeft vereenigd, en wiens aandenken, in den tempel der geslachten, de dertiende parel van den halsband, de Keizerlijke parel zal zijn.
- Ik ken hem niet. - antwoordde het bloeijende talent, zijn geheugen raadplegende.
- Onwetende! - riep de Bouddhist uit, op een toon die den goeden yang van schaamte deed blozen. Doch dadelijk hem bij de hand vattende, en zich tot de vergaderde menigte wendende, hernam de gewaande mounik:
- De dertiende parel is hier! - Ziet hem: het is yang, bijgenaamd het volmaakte licht: de meester der school in de straat der Narcissen! - Het is yang! - Twintig jaren lang heeft hij zijne blinde moeder geleid, en verzorgd, en gemaakt dat zij, door zijne liefdevolle zorgen, het gemis van het licht des dageraads naauwelijks gevoelt.
Yang stond sprakeloos van verbazing, te midden der hem toejuichende menigte, en toch was het einde der verrassingen, hem door den vreemden toegedacht, nog niet daar. Naauwelijks had deze uitgesproken of eene verrukkende muzijk weêrgalmde in de straat, en een rijke palankijn werd voor de deur des godvruchtigen onderwijzers nedergezet.

{==177==} {>>pagina-aanduiding<<}

- Die palankijn met een groen zonnescherm, het eereteeken van een grootwaardigheidsbekleeder des Rijks - sprak de vreemdeling - is de mijne, en indien gij er plaats in wilt nemen, naast den man die uwe zedigheid niet heeft kunnen doen wankelen, en die nu openlijk erkent, dat gij wijs en geleerd zijt, zal het in de geschiedenis worden bewaard, hoe de broeder des Ministers, Keizerlijke opzigter der scholen, in u de wijsheid, de nedrigheid, de ouderliefde, en de godsvrucht heeft geëerd.




De czarinnekeus.

't Was vroeger in Rusland gebruikelijk, dat, als de Czaar wilde huwen, de schoonste en bekoorlijkste jonkvrouwen uit de edelste geslachten op het Kremlin werden genoodigd; alwaar zij, onder het toezigt van den Intendant van het Hof, verblijf hielden tot den tijd, waarop de Vorst aan de vergaderde Grooten zijne keuze bekend maakte. Gedurende dien tijd mogt niemand de jonkvrouwen naderen, behalven eenige door den Czaar benoemde personen, wier taak het was hare talenten en bevalligheden te beproeven, gade te slaan, en te vergelijken. Dat de Vorst-zelf, doch vermomd, aan dit onderzoek deel nam, behoeft niet gemeld. Soms werd den hofnar gelast om, versierd met al de waardigheidsteekenen van den Czaar, de schoonen te bezoeken. Door den schijn misleid, poogden dan de eerzuchtigsten de oplettendheid des gewaanden heerschers op zich te vestigen; terwijl zij den wezelijken Czaar, in zijn eenvoudig gewaad, met versmading bejegenden.
Czaar alexis, de vader van peter den Grooten, voegde zich nog naar dat gebruik. Ook bezocht hij gaarne onbekend niet alleen de paleizen der aanzienlijken, maar ook de huizen der burgers en de hutten der boeren. Zoo zag hij veel met eigene oogen. Niet zelden kwam hij ook onverwacht en onaangemeld bij zijne gunstelingen binnen, nam deel aan den maaltijd en bragt eenige uren in vrolijken kout bij hen door. Vooral verraschte hij den Boyaard matweel, een zijner voornaamste raadslieden, dikwerf op deze wijze.
Zoo gebeurde het eens, dat hij, als kapitein zijner lijfwacht gekleed, in een oogenblik dat men hem het minst verwachtte, diens landhuis binnen trad. De voorvertrekken doorgaande, hoorde Vorst alexis het zingen van eene zuivere, heldere, smeltende vrouwenstem, die echter bij zijne intrede in de gezelschapszaal dadelijk zweeg. De Czaar, groot liefhebber van de toonkunst,

{==178==} {>>pagina-aanduiding<<}
was intusschen door die liefelijke stem levendig getroffen, en daarna niet minder door de verrukkend schoone zangeres, die bij zijne plotselinge verschijning bloosde.
Volgens de bekende begeerte van den Czaar ontving de Boyaard matweel hem, naar zijne kleeding, als eenvoudig officier, en noodigde hem ter maaltijd. Het gesprek was in den beginne eenigzins gedwongen, maar werd spoedig levendiger toen alexis de schoone onbekende aansprak, en ook bekoord werd door het waardige en de juistheid van hare antwoorden. Hij verzocht haar om een paar zijner lievelingsliederen te zingen, en zij voldeed aan dat verzoek met de ongedwongenste bereidwilligheid. Zij trof den Czaar al meer en meer, zoodat hij niet zonder leedwezen haar, na eenigen tijd, zich zag verwijderen.
- Wie is die jonkvrouw? - vroeg hij.
- Sire! - was 't antwoord - zij is de dochter van warinsky, een onbemiddeld edelman, die genoodzaakt is op een afgelegen dorp te leven, en mij verzocht heeft voor de opvoeding zijner dochter te zorgen. Ik heb dit naar mijn beste vermogen gedaan, en het zaad is op geen onvruchtharen akker gevallen. Bij groote schranderheid en hartstogtelijke liefde voor de kunsten, voegt nathalia zachtheid van gemoed en eene wijsheid boven allen lof. Ik bemin en beschouw haar als mijne dochter.
- Dat is goed - hernam de Czaar - ga zoo voort; ik belast mij met haar huwelijk en bruidschat. Zou zij weten wie ik ben?
- Neen, Sire! Zij gaat nooit uit, en heeft Uwe Majesteit nimmer gezien.
- Zeg haar dan niets.
De Vorst vertrok peinzende. De schoone nathalia had een diepen indruk op hem gemaakt. Bij een tweede bezoek vond hij haar nog lievenswaardiger, en zijne bezoeken werden àl drokker. Soms bragt hij geheele avonden met een kloppend hart, in het gezelschap der bekoorlijke door, wier kwijnende blik, ernstig gelaat, poëtische verbeelding, en liefelijke en doordringende stem eene onwederstaanbare werking op hem deden.
Alexis beminde met geheel zijne vurige, hartstogtelijke ziel de muzijk, en trachtte den smaak er voor in zijne Staten te vermeerderen. Dikwijls verzamelde hij in zijn paleis al wat Moskou aan bekwame toonkunstenaren bezat, en deed er de schoonste Russische liederen uitvoeren; maar nooit had hij, onder die allen, eene stem gehoord, zóó geschikt als die van nathalia, voor alle modulatiën, zoo wel van het vrolijkste en bevalligste, als van het gevoelvolste, krachtigste lied. De vroege dage-
{==179==} {>>pagina-aanduiding<<}
raad vond hem somwijlen reeds peinzende aan de bekoorster, die de schilderachtige Nationale zangen des lands in al hunne schoonheid deed gelden.
Alexis bezocht haar steeds in den uniform van kapitein der garde. Haar beschermer durfde het geheim van zijnen beheerscher niet verraden, en zoo bleef zij volstrekt onbewust van de vermomming des Vorsten, en behandelde hem gemeenzaam, als een vriend van haren voogd.
De huisheer intusschen was niet zeer op zijn gemak. Aan den eenen kant durfde hij den omgang tusschen den Czaar en zijne pleegdochter niet afbreken; maar aan de andere zijde woog zijn pligt hem zwaar, om 't kind van zijnen vriend tegen een gevaar te beveiligen, dat zij niet kende noch kon doorzien.
De dag der groote plegtigheid naderde. Zestig van Ruslands voornaamste en liefelijkste dochteren waren in het Kremlin verzameld. De Moskousche adel maakte zijne balkleederen gereed. De geheele stad was in beweging, en de lijfwacht om het Kremlin zaàmgetrokken; de klokken riepen dagelijks op tot het gebed: alles verkondigde eene naderende gewigtige gebeurtenis. Alleen alexis veranderde niets in zijne gewoonten, en was veel bij nathalia.
De Raadsheer matweel peinsde somber en ongerust over het einde van dezen ongelukkigen hartstogt, toen de Czaar vrolijker dan gewoonlijk bij hem kwam.
- Ik heb u beloofd - sprak hij - voor het lot van uwe pupil te zorgen. Ik wil mij bij deze gelegenheid van mijne schuld kwijten. Gij weet, dat ik morgen eene Czarin zal kiezen. Ik begeer dat nathalia bij die plegtigheid tegenwoordig zal zijn, en hare talenten en bekoorlijkheden doe gelden. De man dien zij onder mijne hovelingen zal kiezen, worde haar gemaal.
Herhaalde kanonschoten verkondigden den inwoners van Moskou, dat het oogenblik van des Vorsten keuze daar was. De groote zaal van het Kremlin leverde een prachtig schouwspel op. De Heeren waren in hunne rijkste ambtskleedingen; de Dames wedijverden in pracht. Eenige gemaskerden wandelden rond en intrigueerden. Alle blikken waren op de jonkvrouwen gevestigd, van welke eene de Keizerlijke kroon zou verwerven. Boven allen trok de Prinses elisabeth barbarykin de aandacht. Door geboorte boven hare mededingsters verheven, en van hare schoonheid bewust, dacht ook zij-zelve, dat de kroon haar niet konde ontgaan.
Een masker, veel schitterender dan de anderen en door een stoet van hovelingen omringd, trad binnen. Elk hield den gemaskerde voor den Czaar, en de Prinses

{==180==} {>>pagina-aanduiding<<}
verloor schier alle zelfbeheersching, toen zij met onderscheiding door hem werd aangesproken.
Nathalia zat eenvoudig gekleed aan het einde van de zaal, naast haren waardigen pleegvader, en lette naauwelijks op het masker, dat met Prinses elisabeth wandelde, toen de Keizer, altijd in zijne kapiteins-uniform, het gelaat half met een masker bedekt, haar naderde. Verheugd den huisvriend te zien, vroeg zij, met hare gewone ongedwongenheid: of de Czaar reeds gekozen had.
- Nog niet. - antwoordde hij - Als gij hem wenscht te zien, zal ik u digt bij hem brengen.
- o Neen. - hernam zij - Ik bedank u.
- Wie weet, als de Vorst u zag!... Misschien!...
- Ik verlang niet naar eene kroon.
- Gij zijt waarlijk ál te zedig. Kom!...
Ziende dat hij aanhield, werd nathalia misnoegd, en antwoordde treurig:
- Gij plaagt en grieft mij! - en toen zij dit zeide, sloeg zij de oogen neder en weende.
Toen begreep alexis dat hij bemind werd, en zijn hart zwol van vreugde.
- Dat men de maskers afneme! - riep hij gebiedend uit, tot schrik van nathalia, die niet begreep hoe hij, in de tegenwoordigheid des Keizers, zoo luid durfde spreken.
Dadelijk heerschte er eene diepe stilte; alle verwachtingen waren gespannen; de harten der jonkvrouwen klopten hevig; de bojaren stonden gereed om de uitverkorene te huldigen.
Men denke zich de teleurstelling van Prinses elisabeth, toen het bleek, dat de man dien zij voor den Vorst had gehouden, de hofnar was; en de algemeene verbazing, toen het Hof in den gewaanden garde-kapitein den Czaar herkende, en hem nathalia warinsky, die van schrik schier bezweem, bij de hand zagen vatten, en, terwijl zijne blikken van liefde en zaligheid fonkelden, hoorden uitroepen:
- Bojaren van Moskou! Ziet hier de Czarin!
Het talent van nathalia, nog meer dan hare schoonheid, was de oorzaak van hare verheffing, en zij vergat dit nooit. Gezamenlijk met haren gemaal beschermde zij de kunsten en moedigde de kunstenaren aan; vooral werden vele toonkunstenaren uit Italië, Duitschland en Frankrijk naar Moskou gelokt, alwaar toen ook de grondslag werd gelegd van 't Nationale zangspel in Rusland.





{==181==} {>>pagina-aanduiding<<}

Mengelwerk.

Over de krankte der maatschappij. (⋆)

Door H. van Steenbergen, Rustend Leeraar.

Geachte Hoorders en Hoorderessen!

Gij zijt ten volle met mij overtuigd, dat het hart, de liefde, en het huisgezin, hunne geheiligde regten hebben. Met mij veroordeelt gij hem, die deze regten zou willen miskennen. - Het lezen en herlezen van ons eigen levensboek moge nadrukkelijk zijn aanbevolen; voor de blikken van anderen blijve 't als met een zegel voorzien.
Geene veroordeeling echter heeft iemand te duchten, wanneer hij het levensboek openslaat van dat groote huisgezin, hetwelk men de Maatschappij der menschen noemt. De Vader van dat groote huisgezin, God-zelf, wil, dat men alle de bladeren van dat boek leze; niet omdat Hij in Zijn bestier van Zijne kinderen regtvaardiging behoeft, maar opdat Zijne kinderen uit dat boek wijsheid verzamelen tot geluk.
Daarom heb ik voor mij-zelven met vrijmoedigheid de bladzijden opengeslagen, welke het afgeloopen jaar in het boek dier Maatschappij beschreven heeft. Ik heb getracht voor mij-zelven tot eene meer bepaalde en duidelijker kennis te geraken van den toestand der menschelijke Maatschappij - en zou het dan als ongepast beschouwd kunnen worden, wanneer ik dien toestand, naar de uitkomsten van mijn onderzoek, in eene leesbeurt voordrage, welke dienen moet tot Nut van 't Algemeen? Gewisselijk niet; dan alleen, M.H.! wanneer laatdunkendheid mij niets anders dan overeenstemming en onver-
{==182==} {>>pagina-aanduiding<<}
deelden bijval deed verwachten; of onbescheidenheid mij alle mogelijk verschil van zienswijze en meening niet dede eerbiedigen. - Maar ik geef u allen vooraf de verzekering, dat het mij alleen te doen is om uwe aandacht te bepalen bij een onderwerp, onze belangstelling overwaardig, en om behulpzaam te zijn tot eigen onderzoek en ervaring, in het belang van den welstand van ons-zelven en van de onzen, die zoo naauw met den welstand der Maatschappij verbonden is.
Een groot gedeelte van hetgeen wij bij den aanvang van den loopenden jaarkring, als in een vergezigt, omneveld aanschouwden, en over hetwelk wij niet dan in gissingen en vermoedens konden oordeelen, ligt bij het naderen van deszelfs einde als aan onze voeten. Er moet dan ook noodwendig een aanmerkelijk verschil bestaan tusschen onze wijze van zien en oordeelen, bij het einde of bij den aanvang van een bepaalden tijdkring, en gij deelt gewis in mijne opgetogenheid bij den eersten blik dien wij nu op de Maatschappij werpen. Wat al heerlijks en treffends ontmoet hij niet bij het einde van dit jaar!
Den Koophandel, die zijne dienaren als met purper en zijde bekleedt, gelijk voormaals alleen de Vorsten en Edelen, zagen wij, van de banden die hem belemmerden ontdaan, tot wereldhandel verheven. - In een kristallen paleis zagen wij de Nijverheid de keur harer treffelijkste voortbrengselen in de menigvuldigste verscheidenheid, gelijk eene offergave van den geest der Maatschappij, voor de menschheid als voor één huisgezin ten toon stellen.
Wetenschap en Kunst, te voren streng vaneen gescheiden, en vaak vijandig tegenover elkander, reikten, uit hare gilden getreden, overal elkander de hand, en stelden door hare vereeniging die verbazende gewrochten daar, welke het voorgeslacht, indien 't hen aanschouwen mogt, wonderen zoude heeten. De mensch, door de Natuur bestemd om zich in ruimte en tijd te bewegen, ontzegt, door de vereeniging van wetenschap en kunst, de Natuur als het ware hare regten; - de Maatschappij wil nu, dat ruimte en tijd op hunne beurt

{==183==} {>>pagina-aanduiding<<}
gehoorzamen, en het geschiedt: de afstanden verdwijnen voor de kracht van den stoom, en de tijd krimpt als van vreeze ineen voor het vermogen van de electriciteit.
Te vergeefs zet de ruimte bergen in den weg: zij moeten den stoom een open heirbaan laten. Te vergeefs doet de tijd, tot behoud van zijn gebied, zee en golven bruisen: de electriciteit doet voor haren onderzeeschen draad den tijd terugdeinzen.
De taktiek van het krijgswezen heeft, op wetenschappelijke gronden, eene hoogte bereikt, waarop, zoo men de uitspraak van deskundigen gelooven mag, het genie van napoleon thans zoude duizelen. Helsche machines doen de stevigste aarden wallen, die herhaalde slagen van het kanon weêrstonden, als asch verstuiven. Monstermortieren doen met één enkel schot het sterkst gebouwde linieschip ten afgrond dalen.
Maar ook den hoofdstoffen, door de scheikunde tot onophoudelijken strijd bestookt, wordt niet geoorloofd met elkander vrede te sluiten, eer zij voor kranken en lijdenden de weldadigsten hunner bestanddeelen als schatting hebben nedergelegd.
De wetenschap, getuige van de inspanning, welke de schilderkunst dagen lang besteden moest om eene gelijkende afbeelding van een persoon of voorwerp te maken, leerde der Maatschappij in den persoon van daguerre de Natuur-zelve daartoe te gebruiken; - en in de verrassende uitkomst van weinig oogenblikken vertoont zich het gelijkende beeld.
En alsof al het genoemde, zoo heerlijk in gewrocht, zoo verbazend in toepassing, nog te gering en te grof zinnelijk ware voor den geest der menschheid; alsof de stof, door hem in millioenen vormen tot voordeel, gemak en uitgezochte weelde herschapen, nog te weinig aan de behoeften van dien altijd werkzamen geest voldeed, bezigt hij het magnetismus in den staat van clairroiance, tot het doorgronden van diep verborgen geheimen der Natuur.
Geen wonder, voorwaar, dat ge bij den eersten blik op zulk eene Maatschappij met mij in bewondering zijt

{==184==} {>>pagina-aanduiding<<}
opgetogen. Maar wordt gij niet ook bij die betoovering met schrik en huivering vervuld, door de klaag- en jammertoonen eener lijdende menschheid?
Geene dagbladen of vlugschriften hebben mij de oorzaak van dat lijden verklaard. Ik heb aan het gezond verstand en aan het bezadigd oordeel die verklaring gevraagd, en het antwoord daarop geve ik u als het hunne weder: - de sluijer van weelde, de blos van het zingenot, die gij bewonderd hebt, verbergt eene krankte der Maatschappij, en de klaagtoonen der ongelukkige lijders zijn tot u doorgedrongen.
Het is die krankte der Maatschappij, welke ik tot mijn onderwerp gekozen heb. Ik zal u bepalen:

I.Bij de ziekteverschijnselen, opdat wij daaruit den aard der krankte leeren kennen.

II.Bij de geneesmiddelen, die tot herstelling worden aangewend.

III.Bij eene Maatschappij in gezonden staat, die met zekerheid van de toekomst is te verwachten.

I. Hadden revolutionaire bewegingen als convulsive trekkingen het ligchaam der Maatschappij geschokt, en werd slechts met korte poozen, hier en daar, eenige verademing genoten, niet genoegzaam om aan het geheele ligchaam de noodige rust te verschaffen - de Maatschappij geleek daardoor naar eenen kranke, die, in woeste vlagen, op zijne legerstede wordt vastgehouden. Terwijl dat gebeurt verergert vaak de kranke, en wat bedaardheid in hem schijnt is slechts de onmagt van het oogenblik. Zoo vertoont zich tegenwoordig de Maatschappij in Frankrijk, Italië, Duitschland en Hongarijë: - de ziektestof, na eenen uitweg in Zwitserland en Engeland gezocht te hebben, vloeit er op nieuw in de aderen van het Maatschappelijk ligchaam en naar het hart terug.
Kunnen wij in die convulsive trekkingen der Maatschappij de geregelde bewegingen van een gezond ligchaam nog erkennen, dat aan de heerschappij der rede gehoorzaamt? Hebben de revolutionaire bewegingen in Europa het karakter nog van verzet tegen misbruikt gezag van Hiërarchie of Monarchie? Is heur karakter niet

{==185==} {>>pagina-aanduiding<<}
veeleer opstand tegen allen openbaar gezag? - Het ligchaam zegt tot het hoofd: ‘Ik heb u niet meer noodig.’
De gevolgen daarvan zijn niet uitgebleven. Talrijke legers, bestemd om eenen in- en uitwendigen vrede te bewaren, hebben Europa met een ontzettenden schuldenlast bezwaard; het finantiëel vermogen en vertrouwen der Staten neigt daardoor tot onvermogen en wantrouw; - bankbreuken op bankbreuken hebben den handelstand geschokt; - achtingwaardige mannen van erkende bekwaamheid, aan het oproer prijs gegeven, blijven, als verzoeningöffers van den opstand, van Maatschappelijke betrekkingen beroofd, en zuchten als huisvaders om middelen van bestaan.
Het opkomend geslacht, onder het gewoel en gejoel van den opstand groot geworden, en er door bewerkt, is gemeenzaam geworden met denkbeelden van ongehoorzaamheid en verzet tegen ouders en overheden; - de raadgevingen en vermaningen der ouderliefde worden met eigenwaan en overmoed bejegend; - burgerpligt wordt verre achter eigen eer en baatzucht gesteld; - het hart, in opstand tegen de zoete aandoeningen van reine liefde, doet zich openlijk als koopwaar aanbieden, tot het sluiten van den echt, die een bron moet worden van nieuwe jammeren.
Een ander verschijnsel doet zich op, het is 't geweld van den sterken over den zwakken, bij het verbroken evenwigt der Europesche Staten.
Onder de leuzen van interventie en non-interventie zagen wij de onafhankelijkheid der zwakkere Staten gekrenkt, en de waarborgen van den uitwendigen vrede weggenomen. Het zwaard moet blijven rusten, waar de dierbaarste belangen worden aangerand. De diplomatie houdt, in schijn van middelaarschap, het zwaard der zelfverdediging in de scheede. Zij miskent bij de zwakken de geheiligde herinneringen der eeuwen; de graven der vaderen; de liefde tot den geboortegrond. Met geweld worden de landzaten van dien grond, tot vreemde krijgsdienst, weggesleurd, en waar de jammertoonen te luide, de kreten te akelig klinken, verdooft kanonvuur het

{==186==} {>>pagina-aanduiding<<}
noodgeschrei der verongelijkten, en stroomt hun bloed - koelzinnig, als ter straffe voor de zwartste misdaden, vergoten.
Zon dat heilloos voorbeeld zonder uitwerking op den Maatschappelijken toestand zijn gebleven? Geeft slechts acht op den geest van verbittering en weêrwraak, immer bedacht om het aangedane onregt eenmaal met woeker te vergelden, en op de inspanning die hij doet voortduren. - Geeft acht op het geheimzinnig, verschrikkelijk verbond der zwakken tegen de sterken in de Maatschappij, hetwelk zich in het Socialisme openbaart, dat, op het oude Veemgerigt gelijkende, in de Roode Republikeinen de uitvoerders vindt van vonnissen door verholen regthanken geveld. - Leggen niet allen, die, aan God en pligt getrouw, de barning der hartstogten wederstaan, onder het doemvonnis van het Socialisme? Het ontbreekt den Rooden Republikein slechts aan goede gelegenheid om den dolk in de borst zijner slagtoffers achter te laten, tot herkenningsteeken van dat verschrikkelijk Veemgerigt. - Waar deze zijn hoofdzetel heeft opgeslagen, heerschen wantrouw en schrik. Vreest men daar niet zijne denkwijze in het openbaar te doen blijken? Is daar niet het hoogste standpunt in Kerk of Staat het meest open voor den sluipmoord?
Het Socialisme, van uit zijnen hoofdzetel de Maatschappij in Committé's bespiedende, vindt in de verderfelijke driften van het bedorvenste deel dier Maatschappij nieuwe drijfveren en nieuwe werktuigen. - Wat eerst maar zelfweer der zwakken was, is, onder zijnen invloed, tot verscheurende bloeddorst geklommen. - Zijne aanvankelijk geslaagde pogingen, zijne hier en daar behaalde zegepraal op Staat en Kerk, en zijn aandeel aan den buit, hebben de begeerlijkheid der menigte ontketend, die geld en goed veel hooger acht dan eenig aandeel in Staats- of Kerkgezag.
Het Socialisme heeft de vaan van het Communisme ontrold. Geld en goed, huizen en landen, kunstgewrochten en werken van vernuft en wetenschap, niets, in één woord, mag iemands eigendom zijn; wie er zijn regt op doet

{==187==} {>>pagina-aanduiding<<}
gelden, begaat een diefstal. - Wil niet het Communisme de orde der Maatschappij, tot haar bestaan noodzakelijk, omkeeren, en alle standen gelijk maken, terwijl het de uitspraken van het Godsbestuur in Deszelfs wetboek vervloekt?
Een talloos heir van rampzaligen daagt op, en het Pauperisme verschijnt, dat alle de ellenden van de armoede en 't gebrek vertegenwoordigt. Zou het een spooksel zijn, dat voor de ontstelde verbeelding der Maatschappij als in een ijlende koorts verschijnt? Maar die afzigtelijke gedaante, met holle kaken en ontvleeschde armen, wier doffe grafstem om arbeid en brood vraagt, is dat niet het Pauperisme in zijn werkelijk bestaan? Zijn klagend kermen, zijn bedelend vragen, zijn dreigend eischen, is het niet duidelijk hoorbaar? Wendt uw blik vrij af van die akelige gestalte, sluit uw oor voor haren schrillen kreet, en twijfel maar aan de identiteit! - Het bewijst zijne persoonlijkheid overtuigend, door, als een kanker, het ligchaam der Maatschappij te doorknagen. Het wil, op zijne beurt, den honger stillen met de krachtige en gezonde sappen der Maatschappij, en weigert zich langer met haren afval te laten voeden.
Wee, driemaal wee, indien eenmaal het Pauperisme, in verband met Socialisme en Communisme, aan hunne vereenigde woede den teugel konden vieren! - Dan zouden zij dien troon van algeweld stichten, voor welken de Maatschappij op goede gronden vreezen moet! - En toch - wil het Pauperisme alle belangen der Maatschappij op den achtergrond dringen; het zal dan alle de wetenschap en het ál beleid der grootste Staatsmannen vereischen om zijnen triomf te verhinderen.
Kenmerken de opgenoemde verschijnselen niet eenen toestand der Maatschappij, dien wij abnormaal kunnen noemen? Het is hieruit dat men het zedebederf verklaren moet; wel in behagelijker vorm dan voormaals, en met weelderiger tooi bedekt, maar veel uitgestrekter van magt: - het toegenomen misbruik van bedwelmende dranken, de schaamteloosheid, de geringschatting van het

{==188==} {>>pagina-aanduiding<<}
leven van anderen, het vermeerderd getal van zelfmoorden, en wat niet al meer.
De Maatschappij, die aan het Christendom hare kennis, hare wijsheid, haren vooruitgang in kunsten en wetenschappen te danken heeft, die zich door hetzelve in geordende Statenstelsels ontwikkelen zag, kwijnt in haar organismus-zelven. Zij gelijkt eenen kranke, die in het ziekenvertrek zelfs versche lucht ontbeert.
Is het niet of men hare borst ziet zwoegen onder de looden zwaarte van het gewigt des bijgeloofs; te drukkender, naarmate het met al de magt en praal eener wereldheerschappij is uitgerust. Het ongeloof doet de levensgeesten van hare godsdienst in het hart als wegsterven. - Kerkelijke en Dogmatische twisten laten liefdeloosheid, vervolgzucht en gewetensdwang achter.
Maar zijn alle die verschijnselen, welke wij hebben doen opmerken, niet als gecompliceerd te beschouwen? Moeten zij niet uit ééne en dezelfde hoofdkwaal worden verklaard en afgeleid? En bepaalt onze historia Morbi niet het karakter der krankte als zedelijk van aard?
Toehoorders! Ik schroom niet voor mij-zelven daarop ja te antwoorden.
II. Bepalen wij ons nu bij de geneesmiddelen, welke tot herstelling worden aangewend. De Maatschappij heeft hulp noodig, en zij vraagt om redding. - Men wil haar ook hulp verleenen; men wil haar ook redden. - Hoe vele verschillende middelen, wat onderscheidene maatregelen worden daartoe aangewend!
Het woeden des opstands tegen alle openbaar gezag deed den geheelen ondergang der Maatschappij verwachten. - Die opstand werd door de wapenen gedempt en in stroomen bloeds gebluscht; doch zijn uitwerksel alleen, geenszins zijn prikkel werd daarmede overwonnen. Dát wetende en erkennende, beproeft men, door voorkomende toegevelijkheid aan de eene zijde, alle voorwendselen tot opstand weg te nemen, en van de andere zijde wordt het oog zorgvuldig naar het land of volk gerigt, door den geest des opstands tot wijkplaats verkozen.

{==189==} {>>pagina-aanduiding<<}
Vandaar komen eindelooze berigten, derwaarts gaan eindelooze voorschriften, en het sluiten van verbonden heeft thans bijzonder de inwendige veiligheid ten doel.
Dynastiën mogen het Absolutisme nog beoogen - een onbepaald gezag' op duurzame grondslagen te vestigen, ligt niet meer in den geest des tijds; - die bedoeling blijkt ook niet uit de openbare handelingen der toongevende Staatslieden. Zij willen de tijdelijke rust, welke de kranke Maatschappij na zoo veel schokken geniet, geenszins in de waagschaal stellen. - Is openbaar gezag voor het bestaan der Maatschappij onontbeerlijk; dat gezag wordt binnen zekere grenzen bepaald, om den geest des opstands te verzoenen, of afleiding te geven. Alom tracht men de Maatschappij in hare misschien maar korte rust inwendig tegen mogelijke gebeurteniseen te versterken. - Men bezuinigt in alle takken van bestuur; - de wetten worden mildelijk toegepast; - door het wegnemen der belemmeringen van handel en nijverheid poogt men het crediet van den Staat te vergrooten en het onderling vertrouwen in den handel te doen herleven.
Het volksonderwijs, nu met inbegrip van volksopvoeding, tracht men in kweekscholen voor regt en zedelijkheid te ontwikkelen, die als krachtige dammen tegen de stortvloeden der revolutionaire Propaganda worden beschouwd.
Wat, bij het verbroken evenwigt der Staten, het regt des sterken den zwakkeren nog heeft overgelaten, wat aan de Diplomatie der oppermagtigen ontsnapte, wordt den zwakkeren onder bepaalde voorwaarden als verpand. Zekere Nationale regten worden in wezen gelaten, en men slaat geen volk meer als in het aangezigt door het verguizen der landtaal in openbare stukken van Staatsen Regtsbedeeling. - Altemaal geneesmiddelen, die op het gekrenkt gevoel van verloren onafhankelijkheid beproefd worden.
Waar de non-interventie den ondergang van anderen lijdelijk aanzag, daar vergunnen openbare demonstratiën met festijnen en banketten, dat men in den zwijmel der

{==190==} {>>pagina-aanduiding<<}
feesten zijn leed vergete en zich gelukkig wane te midden van het ongeluk.
Waar de interventie den spot dreef met heilige verbindtenissen en bezworen handvesten, zullen tolverbonden de diepe wonden der Maatschappij verbinden. - Te midden van oorlogen en geruchten van oorlogen worden vredes-congressen aangeprezen, ter ontwapening van de Maatschappij.
Waar het Socialisme in vereeniging met het Communisme als eene dreigende Nemesis voor het aangezigt van de geweldhebbers der aarde te voorschijn treedt, wordt de Maatschappij door eene wet van algemeene Politie en den staat van beleg in bedwang en in stand gehouden.
Het is niet te wijten aan eene vermindering van het getal der liefdadige Stichtingen, door onze voorvaderen opgerigt, dat het Pauperisme ook bij ons zulke verontrustende voortgangen maakt; het getal dier liefdadige Stichtingen is veeleer toegenomen in onderscheidene Vereenigingen tot verschaffing van arbeid aan nooddruftigen, tot verzorging van verwaarloosde kinderen en meer.
De Staat vertrouwt de bestrijding van het Pauperisme niet meer alleen aan de liefdadige Instellingen van de kerkelijke afdeelingen der Christenheid of der algemeene menschenliefde, en het Pauperisme getuigt in sommige landen van zijn aanwezen door drukkende armenbelasting.
Volksverhuizingen worden van Staatswege hier en daar begunstigd, gemakkelijk gemaakt, of aanbevolen. - De Philantropen vereenigen zich, om, door Patronaatschappen over de armen, van het Pauperisme niets meer dan den naam over te laten. Wat al kunstmiddelen heeft de Philantropie in onzen tijd niet uitgedacht tot het verzamelen van liefdegiften. De Staats- en eerzucht zijn daartoe opgewekt, de geest des tijds wordt ter hulpe geroepen, en der mode-zelve eene plaats ingeruimd.
Zou men niet meenen, dat het Pauperisme, door dit alles verwonnen, eindelijk slechts in de geschiedboeken onzer eeuw de herinnering van zijn bestaan aan het

{==191==} {>>pagina-aanduiding<<}
nageslacht moest achterlaten. Maar wie zijne blikken voor de werkelijkheid niet sluit, zal bezwaarlijk kunnen getuigen, dat hem zulke verwachtingen door deze geneesmiddelen worden ingeboezemd.
Ondanks den zoeten droom van zedelijken vooruitgang, dien men zoo gaarne droomt, waar de zelfmisleiding het oog bezwaard heeft, rijst onwillekeurig de vraag bij ons op: zullen de Matigheids- en Afschaffingsgenootschappen, die het misbruik van bedwelmenden drank bestrijden, door hunne geschriften en prentverbeeldingen een kwaad vernietigen, dat zich niet tot de geringe en dienstbare standen der Maatschappij bepaalt, maar, helaas! tot alle rangen en standen is doorgedrongen? - De liefde moge het gaarne hopen; maar de kennis van de ware gesteldheid der menschen en van de feilbaarheid der middelen doet het geloof aan eene gunstige uitkomst wankelen.
En zoudt gij krachtige middelen en afdoende maatregelen willen gebezigd zien tegen dat kwaad, hetwelk onder het oog van den Staat eene openbare vergunning erlangd heeft; dat in eene Maatschappij, welke een Christenrijk moest vormen, openlijk de tempelen van het rijk der duisternis vertoont: wie ook die afdoende maatregelen mogte voorstaan, het voorbeeld van Berlijn zij hem tot waarschuwing. - Wat hierin de bedachtzame Staatkunde vermeene te moeten toegeven aan de ontwijding der zedelijkheid en der Goddelijke wetten; - noch dit, noch hare kweekscholen van volksonderwijs en opvoeding, noch hare onderlinge verbonden van wederzijdsche magtbetooning, om, in de oogenblikken van rust, de Maatschappij tot herädeming te brengen, geven eenen waarborg van duurzaamheid.
Al wordt de geest des opstands in Frankrijk heden op nieuw met kanonnenvuur bestookt, wie zal iets met zekerheid omtrent den toekomstigen toestand der Maatschappij dáár en elders kunnen voorspellen? - Neen -

Uit Frankrijk roept een stem: ‘Wat is er van den nacht?
o Wachter! welk een dag wordt aan de kim verwacht?’

{==192==} {>>pagina-aanduiding<<}

De Theorist verwacht ter overwinning van het zedelijk bederf, schier alles van de menschelijke Natuur-zelve; volgens hem zal de volmaakbaarheid der menschelijke Natuur eene Maatschappij voortbrengen, die in de schoonste harmonie alle zedelijke ellende buitensluit.
Dat de mensch door het beoefenen der deugd zichzelven tot eenen God kan maken, die leer het eerst door plato verkondigd, zal bewonderenswaardig genoemd kunnen worden alleen voor de Heidensche wereld, uit welke zij haren oorsprong nam: maar is in tegenspraak met Hem in Wien alleen de Godheid konde zigtbaar zijn.
Waar de menschheid zich aldus in de Maatschappij door feiten heeft geopenbaard, zoo als wij 't aanschouwelijk hebben voorgesteld: daar zal ook de theorie van de volmaaktbaarheid der menschelijke Natuur voor het licht der waarheid ondergaan, en ook dit geneesmiddel tot herstelling der Maatschappij te vergeefs beproefd worden. - Evenmin als de wijzigingen in de vormen van den eeredienst, hetzij deze in uitwendigen luister verhoogd, of, van allen praal ontdaan, tot zuiveren eenvoud terug gebragt worden - noch de eenheid of de verscheidenheid der vormen, noch de bescherming en begunstiging van het hooge Staatsgezag aan den een of anderen vorm verbonden, zullen een afdoend middel voor de hartekwaal zijn.
Wij schroomen niet alle de middelen, die wij tot hiertoe met elkander overwogen hebben, gezamenlijk ontoereikend en alleen palliatief te noemen.
III. Dat wij ons dan nu bepalen bij eene Maatschappij in gezonden staat; die met zekerheid van de toekomst is te verwachten.
Staan die geneesheeren niet hoog in onze schatting, die hunne kunde en ervaring, met opöffering van eigen genoegen en levensgenot, aan de lijdende menschheid wijden? Is het niet alsof onze ingenomenheid met hen, eene grootere kracht geeft aan hunne geneesmiddelen, en alsof wij er door met meer hoop bezield worden op eene gelukkige herstelling? Zien wij, eindelijk, hunne pogingen falen, en de geneesmiddelen geene gewenschte

{==193==} {>>pagina-aanduiding<<}
uitwerking doen, ook dàn nog behoudt de regtschapen geneesheer onze achting en ons vertrouwen, en hij kan daarenboven op onze dankbaarheid rekenen, vermits wij van zijne kùnde, belangstelling en ijver gedurende de ziekte op nieuw overtuigd worden; wij gevoelen er ons des te meer door verpligt.
Zoo achten wij die braven en edelen, rijk in wetenschap en ervaring, die, in onderscheidene Maatschappelijke betrekkingen, met zelfverloochening zich gewijd hebben aan de belangen der menschheid, die hare zedelijke ziekten en kwalen met de naauwlettende deelneming van den menschenvriend gadeslaan, en ál hunne kennis en ondervinding aanwenden, om wijziging in de krankte, leeniging van smart, zoo mogelijk herstelling te bewerken. Al zien wij ook bij hen de menschelijke wijsheid falen; al blijft de zedelijke krankte der Maatschappij hardnekkig in haren aard: voor elke verzachting toch van haar zedelijk lijden brengen wij hun dank toe, en hun goeden wil heeft aanspraak op onze duurzame erkentenis.
Vinden wij in deze kern van het beste en edelste gedeelte der Maatschappij het verlangen uitgedrukt naar eenen beteren toestand, naar eenen staat van gezondheid, die thans onder zoo veel ellende gemist wordt; streeft zij er naar, om, volgens de regelen en eischen eener gestrenge zedeleer, tot zulk eenen toestand te geraken - dat verlangen en streven echter kan ons geen waarborg van zekerheid zijn.
De verwachting der optimisten van vroegere en latere tijden is altijd jammerlijk te leur gesteld. Hunne denkbeelden, hetzij in de taal der Poëzij of der Wijsbegeerte gekleed, mogen waarachtige belangstelling in het heil der menschheid ademen, en de verwachting van een bijzonderen zegen aan hunne Maatschappij verbinden; - de ondervinding van alle eeuwen heeft het bewezen, hoe onvermogend steeds der menschen wil en pogingen zijn geweest, al waren zij met den geest der Godheid als bezield en al spraken zij als op diens last.
Maar hoewel dat verlangen en streven van het beste

{==194==} {>>pagina-aanduiding<<}
deel der Maatschappij voor ons geen waarborg van hun slagen zijn kan, doen zij evenwel de vraag oprijzen: is het mogelijk, dat er eenmaal eene Maatschappij in volkomen gezonden staat aanwezig zij? - Als zoodanig eene zouden wij, naar de volgende grondtrekken, eene Maatschappij beschouwen waar de Godsdienst, in volkomen reinheid en zuiverheid, als het levensbeginsel van den Staat erkend, en alles bezielend zijn zal.
In de tegenwoordige Maatschappij wordt vaak een strijd op leven en dood gevoerd ter oorzake van den vorm van regering, zoodat men het gekletter der wapenen hoort: hier om eenen Constitutionelen, dáár om eenen Monarchalen, ginds om eenen Hiërarchischen regeringsvorm. - In die toekomstige Maatschappij zou de Theocratie eenen troon moeten bekleeden, welks regt door hemel noch aarde konde worden miskend.
Koningen, Vorsten, Staatsmagten mislukt het bewaren van den uit- en inwendigen vrede, veelal door omstandigheden onafhankelijk van hunnen wil, en die uit den bedenkelijken toestand der tegenwoordige Maatschappij voortvloeijen. - In de toekomstige zou daarom, naar Theocratische wetten, alles buiten gesloten moeten zijn, wat slecht, misdadig of gruwelijk is, en de magt volkomen moeten bestaan om deze wetten te handhaven en te doen ontzien; zóó, dat het ideaal van de vrienden des vredes wierde verwezenlijkt - dat er geen strijd meer gevoerd wierd, en dat men den oorlog verleerde. - Die magt zou dermate overtuigende kenmerken van regt en geregtigheid moeten hebben, en zóó geheel in overeenstemming moeten zijn met den zedelijken toestand dier Maatschappij, dat allen zich daarbij voldaan en hoogst gelukkig gevoelden.
Daarbij moest de onwankelbaarheid dier Theocratie eene duurzame orde van zaken voor altijd kunnen doen hopen en verwachten, om allen leden dier Maatschappij moed, vastberadenheid en volharding in te boezemen. - Belemmeren inwendige beroeringen, verandering van regeringsvorm, en de onzedelijke gesteldheid van vele leden der tegenwoordige Maatschappij den bloei en voortgang

{==195==} {>>pagina-aanduiding<<}
in alles wat zedelijk, goed en nuttig is, en tot het geluk van het geheel en de bijzondere deelen kan strekken - zoodanige hinderpalen zouden dan niet meer moeten bestaan. De nieuwe Maatschappij zou eene Maatschappij des vredes moeten zijn, om al dat goede en heilzame tot stand te kunnen brengen, wat hare zedelijke gesteldheid zal vorderen.
De stoffelijke wereld zou, onder den invloed van zulk eene Maatschappij, eene gansch andere gedaante kunnen aannemen, dan waarin wij haar nu aanschouwen. - Want heeft de tegenwoordige Maatschappij, in haren ziekelijken en gebrekkigen toestand, de stoffelijke wereld reeds dermate aan haren invloed onderworpen - dat het voorgeslacht de voortbrengselen van kennis en wetenschap, van den tegenwoordigen tijd, als wonderen zoude beschouwen - wat zou men dan in de toekomst niet mogen verwachten van eene Maatschappij zóó geordend in haar geheel en in alle hare deelen!
Wij voor ons gelooven op de vraag naar de mogelijkheid eener Maatschappij volgens de opgegevene grondtrekken gevormd, met zekerheid bevestigend te kunnen antwoorden.
Eenmaal toch, wanneer de volken, toornig geworden, alle handen van wet en tucht verbreken, en de schepters den Vorsten uit de handen vallen - zal de troon van den Koning der Koningen, den Heer der heerlijkheden, gevestigd worden. - Zijn rijk zal het ware rijk des vredes zijn. - Van die toekomstige Maatschappij zijn de grondtrekken bepaald in dat wetboek hetwelk eenmaal het wetboek van alle volkeren zijn zal - en die Koning is Hij Dien de hemelen hebben opgenomen tot de tijden van de wederoprigting aller dingen, en Zijne belofte: ‘Ik maak alle dingen nieuw’ is ons daarbij, als Koninklijk woord, een genoegzame waarborg van zekerheid.





{==196==} {>>pagina-aanduiding<<}

Paraguay.

I.

Geen enkele gebaande weg voert naar dit Zuid-Amerikaansche binnenland. Woestenijen omringen het aan alle zijden, en twee diepe stroomen omgorden het; namelijk: de Parana (⋆) en de Paraguay. (†) De Noordelijke grens verliest zich in streken, overvloedig door beken en meeren besproeid. Ten Westen is de woestijn Chaco, die tot nog toe voor alle bebouwing ontoegankelijk, gelijk Germanië ten tijde van augustus, met ondoordringbare wouden en savanen (moerassige grasvelden) overdekt is, en zich tot aan Bolivia, Tucuman en Santa-Fé uitstrekt. Ten zuiden zijn de Lagunen van Corrientes en de voormalige hezittingen der Jezuïten; thans weder woest. Eindelijk vindt men ten Oosten de nog onbezochte bosschen van Brazilië, benevens een bergketen, van welke stroomen en rivieren, met menigvuldige watervallen, over rotsruggen voortschieten en in afgronden nederstorten.
Om in Paraguay door te dringen kan men dus alleen den waterweg volgen der eerste veroveraars; namelijk: de Parana, den hoofdstroom, in welken al de rivieren van de Zuid-Braziliaansche bergen zich ontlasten. Hij is nog heden de groote binnenlandsche waterweg van de Argentijnsche Confederatie. In de drie eeuwen na de verovering is er nog niets, of bijna niets, aan de verhevene over- en vergezigten langs dezen stroom veranderd. Hij bezit steeds dezelfde overgroote hoeveelheid water, dat hier een peilloos diep bed graaft; ginds zich uithreidt tot eene onmetelijke kom, waarvan het oog te vergeefs de grenzen zoekt; dáár zijne wateren in enge

{==197==} {>>pagina-aanduiding<<}
doorgangen tusschen de eilanden ophoopt, en, boven de oevers rijzende, het omgelegen land met zijne baren bedekt; elders langs steile wanden van meer dan honderd voeten hoog, plotseling nederschiet, om in een afgrond als te verzinken. - Zoo loopt de Parana, even breed als de Mississipi, omtrent drie honderd mijlen ver, van het punt af waar de Paraguay hare boezem doet zwellen, tot aan de Rio de la Plata, in welke zij op hare beurt zich verliest.
De eerste zeevaarders stonden verbaasd over de elf monden van dezen stroom, en over het hooge oeverriet, in hetwelk, te midden van bloemen, de verslindende jaguars hunne prooi bespieden en gereed zijn om hunne klaauwen naar den roeijer, die onder hun bereik komt, uit te strekken. Doch hoe majestueus de stroom zich aan 't oog vertoone, voor een schip van acht voet diepgang biedt hij slechts een naauwen doortogt tusschen zandbanken, die van tijd tot tijd van plaats veranderen en een wezenlijken doolhof vormen, in welken men, ondanks een gestadig gebruik van 't dieplood, gevaar loopt vast te raken en te stranden. - Verder volgt men zestig mijlen ver, tot aan Sint Nicolaas (een lief stadje, op eene zachte glooijing, aan twee beken gebouwd) een rotsige baan, en heeft men een frisschen pampero (oostenwind?) noodig, om dezen stroom, die eene snelheid van drie à vier knoopen heeft, op te varen.
Het oog wordt hier vermoeid door de eenvormige Pampaas en de verdronkene landen der provincie Entre-Rios, bekend wegens hare waterige grasvelden, waarop 't sterkste paardenras van Amerika weidt, en wegens de muilezels, die door de kooplieden van Santa-Fé bij duizendtallen naar Peru worden gezonden.
Hier en daar ziet men eene wrakke schuit van Italiaansche kustvaarders, die van punt tot punt hunne schrale koopwaren van geringe waarde verruilen tegen leder, wol en paardenhaar, 't welk zij naar Buenos-Ayros voeren. Deze handel echter is voor de behoeften der dun gezaaide bevolking van deze gewesten (toch de bloeijendste van het Bondgenootschap) voldoende. Men zou

{==198==} {>>pagina-aanduiding<<}
er zich in eene woestijn wanen, zoo schaarsch zijn er de sporen van menschen en beschaving. Slechts nu en dan hoort men de klokjes van een span ossen, dat langzaam door de vlakte trekt. Soms ziet men, door een woud van eikenhooge distelen heen, een troep rheebokken huppelen, of een struisvogel vlugten, door eenen Indiaan gejaagd, of, op den kruin van eene barranca, een ruiter (gaucho), even onbewegelijk als de gems, op een top der Alpen.
Bij gebrek aan handelsbelangen, hebben de Fransche zeelieden, op de oevers van de Parana, vrij wat krijgsherinneringen nagelaten. De provincie Santa-Fé heeft de sporen des burgerkrijgs, die haar zoo lang beroerde, nog niet geëffend. Aan hare grenzen begint de golvende grond van den grooten Chaco, op welken nog stammen van wilde Indianen, zonder nijverheid, enkel van jagt, vischvangst, roof en de bittere vruchten der woestenij levende, bijkans naakt rondzwerven. Dit is een onbebouwd, ongezond, met moerassen bedekt oord, geheel met boomen, doornige heesters, wilde slingerplanten en digte varenkruiden begroeid; door welken men zich een pad als eene loopgraaf moet banen, en waar de handel vruchteloos een punt zoekt om er in door te dringen.
Zelfs de stroom schijnt hem te ontvlugten. Hij vloeit, zijne bedding naar de overzijde gravende, langs den voet der barrancaas van de provincie Corrientes; insgelijks door een twaalfjarigen inwendigen krijg en Staats-omwentelingen verarmd. Langs eenen oever van honderd-dertig mijlen lengte ziet men, behalve het dorp Goya, met omtrent vijfhonderd zielen bevolkt, noch stad noch vlek, en naauwelijks eenig kenteeken van woning; doch daarentegen vlakten vruchtbaar in katoen, tabak en koorn, en bevallige heuvelen, wier vlakke toppen, gelijk de kelken van sommige bloemen, waterverzamelingen bevatten, die de helling der hoogten vruchtbaar zouden kunnen maken, doch thans slechts ter verfrissching dienen van tapirs en caïmans, de schrik der drinkplaats van de wilde paarden.
Na eene moeijelijke vaart van verscheidene weken bereikt men eindelijk het geheimzinnige Paraguay. De

{==199==} {>>pagina-aanduiding<<}
rivier, naar welken het landschap heet, is geheel verschillende van de woeste Parana, en voert zachtkens en rustig haar helder en zuiver nat zeewaarts. Niets is zoo afwisselend als het voorkomen harer boorden; niets zoo frisch als de half tropische plantenschat van hare oevers. Noch de hooge pluim van den bamboes, noch het golvende gewelf van den palm, noch de sombere waaijer van den eeder wordt er gemist.
De eerste plaats waar men aanlandt is Villa del Pilar de Néembucu, een dorp met omstreeks vierhonderd inwoners, op twintig mijlen afstands van Corrientes. Elders te landen is verboden. De tolbedienden en de wachtboden, langs de kusten kruizende, beletten dat verbod te overtreden. Jammer, dat de slechte woningen den reiziger niet aanmoedigen om er te toeven, en echter is het de eenige stapelplaats voor den buitenlandschen handel, alsmede de voornaamste post van toezigt op de rivier en der grensbewaking; want: zoo heeft de President francia het gewild, en zoo wil het nu de President lopez. Ook ontbreekt het niet aan drokte in den omtrek der landingsplaats; schier bij elke schrede wordt men er gestooten door een koopman, lastdrager, spion der politie, of soldaat. Wie gij ook zijt, zaakgelastigde uwer regering of eenvoudig handelaar, gij moet de toestemming van den President der Republiek afwachten, om verder te komen; alle toegangen des lands zijn als die eener gevangenis bezet. Niets komt er in, niets gaat er uit, zonder de opzettelijke vergunning van het hoofd van den Staat; en daar alles in de hoofdplaats behandeld wordt, kan men er somtijds eene geheele maand wachten eer de verzochte toestemming komt, of, zoo deze, 't zij uit grilligheid 't zij om Staatsredenen, geweigerd wordt, kan men maanden lang te vergeefs op antwoord hopen, totdat verveling of verontwaardiging tot den afreis doet besluiten.
Te water is de reis naar Assomption gemakkelijk. De rivier heeft overal eene aanzienlijke diepte, zonder klippen of draaikolken; de roeijers (payaguas) werken ligtelijk tegen den stillen stroom op; behalve in de engte

{==200==} {>>pagina-aanduiding<<}
van Angostura, negen mijlen van Assomption, waar de afloop meer bekneld en sneller is. Dit geeft echter maar een uur opönthoud, en daarbij, als om het ongeduld te temperen, is de plantenweelde er overheerlijk schoon. Het oog rust er alom op beemden en boschjes van schitterende verscheidenheid en schoonheid.
Te land zijn er twee wegen, naar het jaargetijde te kiezen. In den zomer reist men langs de rivier, en heeft, een veertigtal mijlen ver, een lagen, moerassigen grond; maar in den regentijd is dat pad, door de buiten zijne oevers getredene rivier, onbruikbaar: dan moet men het dubbel van den tijd tot dien togt besteden, en een langen omweg door de binnenlanden maken, wanneer men zich niet als een Esquimaux in eene pelota (eene soort van lederen zak, door een zwemmend paard getrokken) wil wagen, met gevaar van bij de minste kanteling een bad te nemen. Ook op deze landen, aan overstrooming blootgesteld, zijn de woningen schaarsch; doch op de heuvels, boven den hoogsten waterstand gelegen, ontdekt men eenige hutten en kudden.
Eene der hier lastigste plagen zijn de wolken van muskieten, die den slaap beletten en niet zijn te ontwijken, dan boven de omlaag drijvende dampen. Uit dien hoofde worden eene soort van kooijen hoog aan den stam der palmboomen, aangebragt.
Omtrent tien mijlen van de hoofdstad begint het bosch van Assomption. De grond rondom genoemde plaats, een mengsel van roode klei en zand, is zeer vruchtbaar, en de bevolking bestaat uit landbouwers, die manioc, maïs, suikerriet, tabak en katoen teelen.
Het is francia, die aan den landbouw de tegenwoordige vlugt gaf; hij dwong de arbeiders om den grond twee oogsten 's jaars te doen geven. De wèl bewerkte moestuinen zijn er omringd met oranjehagen; de dampkring is er heerlijk, de gezondheidstoestand als die der Kanarische Eilanden. Men gevoelt er zich van hoogst aangename gewaarwordingen doordrongen. De lucht heeft er de zuiverheid en helderheid der Ionische Eilanden; doch de winter is er overkoud en de zomer brandend

{==201==} {>>pagina-aanduiding<<}
heet. In Julij ziet men er wel rijp, en in de valleijen niet zelden, bij zuiden wind, sneeuw. Evenwel verliezen de boomen er nooit hun gebladerte, de bloemen blijven er steeds den grond versieren, en een overvloedige dauw onderhoudt er de aarde in eenen gematigden graad van vocht en warmte.
Ik vond er de inwoners (eene mengeling van Spaansch en Indiaansch bloed) volmaakt overeenkomende met het boven beschreven luchtgestel: zacht, zorgeloos, vredelievend; geheel doordrongen van eerbied voor hunne regering; de bevelen des Presidents, als Gods geboden, gehoorzamende, en welwillend en vriendelijk jegens de gasten, hun door het toeval gezonden. Zij hebben weinig behoeften en zijn dus spoedig voldaan. Missen zij de Europesche weelde, zij verlangen die ook niet. Palen in den grond geslagen, met bladeren en klei aangevuld, eene enkele gelijkvloersche verdieping, een dak van stroo; ziedaar hunne woningen, die inderdaad van de hutten hunner Guaranische voorouderen weinig verschillen.
Hunne kleeding is almede hoogst eenvoudig. Voor de vrouwen bestaat zij uit een hemd zonder mouwen, om den middel gesloten. De mannen dragen een hemd en een lange broek en allen de poncho; alles van katoen, in het land geweven. De kinderen gaan er, tot zekeren leeftijd, geheel naakt. Even weinig kunst wordt hier aan de werktuigen voor den landbouw besteed. Een puntig stuk hout dient tot ploeg; van een been maakt men een houweel of eene spade; de ruimte rondom de woning wordt door jonge palmboomen, over twee stukken gevorkt hout gelegd, afgesloten. Met de hand zuiveren zij het katoen van de pitten, spinnen het van de spil, en doen 't weven door eenig rondgaanden wever, die zijn getouw op een ezel met zich voert, en 't aan een boom of muur opstelt. Hun suikermolen is niets dan een stuk hout, door ossen in beweging gebragt, en het sap kooken zij in aarden potten. Misschien heeft alleen de hoeve, door Mevrouw de Presidente beheerd, koperen ketels. Planken worden met de hand gezaagd; het koren in een blok gestampt, en de rijst nagenoeg op dezelfde

{==202==} {>>pagina-aanduiding<<}
wijs schoon gemaakt. De run wordt bereid door een steen op een houten schijf te rollen. - 't Is jammer, dat de inwoners geen beter gebruik maken van hunnen heuvelachtigen grond, waar bronnen en beken in overvloed zijn, en dus gemakkelijk watermolens zouden zijn te plaatsen. Liever dan kunstmiddelen aan te wenden, verlaten zij zich op de vruchtbaarheid van den bodem, en wiegen zich, in hunne hangmatten van netwerk, tusschen een paar boomen, of onder de open gaanderijen, en brengen er uren lang in door, met den hemel, door wolken van tabaksdamp heen, te beschouwen; - want, grijsaards, vrouwen, kinderen, allen hebben hier steeds een sigaar in den mond.
De rum, dien zij uit het suikerriet distilleren; een aftreksel van zekere inlandsche plant; honigkoeken en gekonfijte vruchten maken de weelde hunner feesten uit. De avond-uren worden gesleten met de guitar of de mandoline. De aartsvaderlijke zeden heerschen hier nog: elken avond verzamelt zich het gezin rondom den vader en ontvangt, met gevouwen handen, zijnen zegen.
De stad Assomption is tegen eenen berg, aan den linkeroever der Parana, gebouwd. Men nadert haar onder digte bladgewelven, door welke zelfs op den middag de regt nedervallende stralen der zon niet henen dringen. In weerwil van de gril van francia, die de stad, om haar een geregelder aanzien te geven, met regte straten van zes-en-dertig voeten breed, wilde doorsneden hebben - een plan hetwelk hij met ongehoorde gestrengheid heeft willen doordrijven - is zij nog altijd een zelfde doolhof gebleven. De huizen zijn er van gebakken steen, gelijkvloers zonder hoogere verdieping, en op verre na niet allen met pannen gedekt. De straten zijn naauw en bogtig, zonder voetpaden; het water der bronnen baant zich door dezelve, in tallooze over de keijen stroomende beken, een weg naar de rivier. De voorsteden vertoonen niets dan strooijen hutten, door afzigtelijke Indianen bewoond. Het getal der inwoners bedraagt geene tienduizend zielen. Vroeger staken de rijkdom en pracht der kerken aanmerkelijk af bij de eenvoudigheid en armoede

{==203==} {>>pagina-aanduiding<<}
der bevolking; doch na de verdrijving der Jezuïten heeft éérst de hebzucht der Regenten, en daarna de Staatkunde van francia, ook in de kerken alle soberheid terug gebragt. Aan ambachtslieden is hier geen gebrek; men vindt er vele bekwame goudsmeden, metselaars, timmerlieden, smeden, enz., waaronder er zijn, die een merkwaardig talent van navolging bezitten.
Aan gene zijde van het woud van Assomption zijn de weilanden of grasvelden, en de groote hoeven (estanciaas), waar men den veeteelt drijft. Dáár waren vroeger tot aan de Parana de missiën der Jezuïten, nu Lands eigendom, en liggen de bosschen, waarin de yerba, het vermaarde Paraguaysche kruid wast. De veeteelt was bijna geheel verwaarloosd toen francia zich tot alleenheerscher verhief, en haar een nieuw leven gaf, dewijl hij runderen tot voeding van zijne krijgslieden, en paarden voor zijne ruiterij behoefde. Binnen weinige jaren kon Paraguay, hetwelk ze eerst uit Entre-Rios moest trekken, nu zelve paarden, huiden, en gedroogd vleesch uitvoeren.
Is de leefwijze der landbewoners hier eenvoudig, die der herders is het nog meer. Een stuk ossenhuid dient tot huisdeur en vensterluik; het huisraad bestaat uit een net tot hangmat; een kookpot op twee steenen aan den haard; een waterketel voor de aftreksels van de yerba, en eene maté (kleine kalbas), met hare bombilla, of met gaten voorziene buis, om het aftreksel te begieten. Kleederen dragen de Indianen niet; alleen de opzigters hebben de poncho. Weleer gaven de Jezuïten hun eenige bedekselen; maar thans gaan vaders, moeders, jongens en meisjes, allen in den oorspronkelijken natuurstaat rond. - Gaarne voegen zij zich bijeen, en wonen met verscheidene gezinnen te zamen in dezelfde hut. Misschien uit zuinigheid, daar één vuur hen dan verwarmt en licht geeft, en in één pot hun aller eten kookt; doch vermits die eenige ruimte hun keuken, eetzaal en slaapkamer is, wordt zij een hol van vuilhuid, waaruit onafgebroken stinkende walmen en wolken van kleverigen rook opstijgen.
Vroeger bestonden er geregelde planterijen van yerba:

{==204==} {>>pagina-aanduiding<<}
het blad van een' boom, die veel naar den oranjeboom gelijkt en welks bladeren als thee gebruikt worden. De inzameling geschiedde gemakkelijk, gelijk de pluk onzer vruchten in de boomgaarden; thans echter moet men ze van de helling van den Maracayou, op 60 of 80 mijlen afstands, ten Noord-Westen van Assomption gaan halen. De bereiding er van is nagenoeg dezelfde als die van de thee. Men haalt de takjes door de vlam om de bladeren even te schroeijen, dan doet men die roosten en krullen, en perst ze in lederen zakken ter verzending. De Indianen moeten dezen oogst voor de Regering volbrengen, onder het toezigt van agenten, die voor zeer hard te boek staan. Men hoort treffende verhalen van de ellende en het lijden dier naakte, onder eene brandende zon, dag en nacht door stekende insecten geplaagde, tot den arbeid gedwongene menschen; die geen ander voedsel hebben dan de wilde vruchten, die zij vinden, en de adders, welke zij vangen kunnen. De yerbalen van Paraguay boezemen dus denzelfden afkeer in als de mijnen van Brazilië en Peru. Men verhaalt, dat omtrent 't jaar 1594, toen de oogst van de yerba aanving, een door de Indianen beminde Gouverneur, een zak met deze bladeren in hunne handen vindende, die op de markt deed verbranden, en tegen hen zeide: ‘Mijn hart zegt mij, dat dit gewas eenmaal het ongeluk van uwe natie zal zijn.’ - Behalve tot binnenlandsch gebruik dient dit blad in den handel met Buenos-Ayros, Peru en Chili. Bij de inzamelingen voor bijzondere rekening vindt men niets van die wreedheid; alles geschiedt daar op de grondslagen van vrijwillige overeenkomst tusschen den kapitalist te Assomption, de werklieden of péons en den opziener van de werkplaats,
habilitado. Evenwel bereiken ook deze de bosschen, waar de yerba groeit, niet zonder moeijelijkheden, die den koensten Europeaan zouden afschrikken; maar deze koperkleurige lieden schijnen ongevoelig voor de ons onverduurbare beten der muskieten. Eene lange snede gedroogd rundvleesch met eene teug waters is tot hunne voeding genoeg. Zingende gaan zij, in het branden der loodregt schijnende zonnestralen,

{==205==} {>>pagina-aanduiding<<}
boschwaarts; zingende keeren zij met hunne bladervracht terug, en des avonds, als zij, na volbragte taak, in hunne rustplaats bijeen zijn, verlevendigen een sigaar en een rondgaande horen met brandewijn hunne vrolijkheid. Bij de teedere klanken hunner mandoline, vertrouwen zij aan het koeltje der woestijn den naam der geliefde, te Assomption gebleven, met welke zij, even als de matroos van eene lange reis teruggekomen, in één' dag al de winst van een geheel jaar zullen verteren.
Door geheel het land, behalven te Assomption, waar men met vreemdelingen Spaansch spreekt, heerscht de Guaranische taal zóó uitsluitend, dat men op 't land een tolk noodig heeft, om een glas water te vragen; hoewel al de kinderen gedwongen zijn om ter schole te komen, waar zij in het Spaansch, als de taal der Regering, onderwezen worden. 't Blijkt hoe ras zij die vergeten; daar de dienaren van 't bestuur, ten hunnen nadeele, van de Gouvernements-acten kunnen maken, àl wat zij willen. Het afgezonderde leven draagt er veel toe bij. Een Paraguaysch dorp bestaat slechts uit eene kapel, een pastoorshuis, eene herberg, eene grofsmederij en een kruidenierswinkel: de overige woningen zijn op het land verspreid. Men vindt hier dan ook eene nog maar dun gezaaide bevolking, in 1780 op 98,000, in 1818 op 300,000 en in 1846 op 750,000 zielen geschat. Men wil, dat ze thans een milloen zoude te boven gaan; doch de berekening der reizigers loopt zeer uiteen. Waar men naauwkeurige waarnemingen heeft kunnen verzamelen, toont de uitslag, dat het getal weinig vermeerderd is. Zoo veel is zeker, dat het leger, de weerbare actieve manschap, geene 20,000 koppen te boven gaat.
Het land heeft gebrek aan zout; maar brengt, behalve de yerba, tabak (op de Europesche markten niet gewild), timmer- en kastenmakershout van voortreffelijke hoedanigheden voort; benevens huiden, suiker en rijst tot uitvoer.

II.

Paraguay heeft een groote rol gespeeld in de vestiging

{==206==} {>>pagina-aanduiding<<}
der Spaansche overheersching van Zuid-Amerika. Santa-Fé, Buenos-Ayros, Corrientes, thans hoofdsteden van Staten, waren, oorspronkelijk, slechts volkplantingen van Assomption. In 1527 voer de gelukzoeker sebastiaan cabot de Parana en de Paraguay op, en vond daar Indianen, die plaatjes zilver aan den hals droegen: dit zilver kwam, zoo als men sedert vernam, uit Peru; toen hield men het voor inlandsch. Cabot zond er van naar Spanje; zijne berigten ontvlamden de verbeelding; de rivier werd Rio de la Plata (zilver-rivier) genoemd, en in 1535 snelden zevenhonderd Spanjaarden er henen, om den Rey Plateano (zilver-Koning) ten onder te brengen. Deze lieden landden, waar nu Buenos-Ayros is; voeren, kostbare metalen najagende, de Parana op, steeds roepende: ‘Plata! Plata!’ en trokken, naar de aanwijzing der Indianen, noordelijk. Zij bouwden, in 1536, aan den oever van de Paraguay, te midden van eenen stam Guaraniërs, eene sterkte, Assomption (maria hemelvaart) geheeten, welke de eerste rustplaats werd op hunnen togt tot opsporing van den Zilverkoning, die, als een dwaallicht, in de lagunen van Xarayes steeds ontsnapte, waar telkens zijn paleis van goud en robijnen met de purperen dampen van den morgenstond verdween. Altijd hoop voedende hem te bereiken, trokken zij voort tot in de doodende poelen van Chiquitos, en vandaar, onder duizend gevaren en onbeschrijfbare afmattingen, tot de grenzen van Peru. Hier stuitten zij op een andere hoop veroveraars, van een
tegenovergesteld punt aangekomen. De gouddroom was verdwenen; geen enkele korrel had men gevonden in de onmetelijke uitgestrektheid tusschen de Chilische Cordillères en de Braziliaansche bergen. Zij weken dus naar Assomption terug. Buenos-Ayros was in 1539 reeds verlaten, en sedert konden zij zien, dat dit land hunne doodsbaar was; want van de drieduizend Spanjaarden waren er slechts zeshonderd overig. Hunne aanvoerders bezweken zijnde, kozen zij een schrander krijgsman tot hoofd; deze toonde hun den bodem als het middel om hunne nog ijdele droomen van rijkdom te verwezenlijken.

{==207==} {>>pagina-aanduiding<<}

De Natie der Guaraniërs, een onkrijgshaftig en gedwee volk, bezette toen bijkans al het land langs de oevers der Parana en Paraguay. Irala, het nieuwe opperhoofd der Kastilianen, vervormde zijn bewind in eene soort van militaire aristocratie; hij stelde zijne landgenooten in de plaats der Caciken en gaf hun kommanderijen, met lijfeigene of aan den grond verbondene Indianen, ten getale van zes-en-twintig duizend koppen. Weldra droomden deze gelukzoekers, die in Spanje houthakkers, tuinlieden of visschers waren geweest, van niets dan van heerlijkheden, groote hoeven en vette landbezittingen; zoodat er, tegen het einde der eeuw, in een omtrek van zes of zeven mijlen, rondom Assomption, twee honderd twee-en-zeventig boerderijen waren, en honderd vier-en-tachtig wijngaarden, met achttien honderd duizend druivenstokken. Voorts handelde irala als alexander: de overwinnaars met de overwonnenen vermengende. Ook waren de Guaraniërs gretig naar die verbindtenissen, en naijverig om hunne dochters of zusters met den Heer verbonden te zien, om dien neef te kunnen noemen; terwijl ook de meisjes geen afkeer hadden van den Spaanschen echtgenoot. Uit deze door den tijd gewettigde vereeniging is de Paraguaysche bevolking ontstaan, waarvan irala als de wezenlijke stichter in vereerend aandenken is gebleven. De Parana en de Paraguay tot den grooten gemeenschaps-weg tusschen Spanje en Peru willende maken, ging hij, om dien daar te stellen, maar kwam met zijn geheele gevolg bij de gemelde moerassen en poelen bijkans om.
Juan de garay, een van iralaas opvolgers, aan de Staatkunde van dezen getrouw, legde den grond tot de stad Santa-Fé, om tot een schakel op den ontworpen weg te strekken, en verdeelde weder vijf-en-twintig duizend Indianen onder zijne landgenooten. Zeven jaren later, in 1580, bouwde hij de stad Buenos-Ayros; doch alvorens moesten de Querendiërs, een meer krijgshaftig volk der Pampaas worden ten onder gebragt. De strijd duurde drie jaren, en de overwonnene Querendiërs, werden met hunne gronden, onder zijne soldaten verdeeld. De acte

{==208==} {>>pagina-aanduiding<<}
van verdeeling, in 1582 geschied, is als een merkwaardig stuk bewaard gebleven. Onder den titel van vergoeding van kosten en belooning voor hunnen arbeid, zijn hun de kommanderijen van wege den Koning geschonken. Wijders werd, altijd met hetzelfde doel, de stad Siete-Corrientes, in 1588; aan de zamenvloeijing van de Paraguay en de Parana gesticht. Buenos-Ayros, Santa-Fé, Corrientes en Assomption moesten allen schakels zijn van den weg om Peru met Spanje te verbinden, terwijl Paraguay tot de stapelplaats van den handel was bestemd; maar onoverwinnelijke zwarigheden, van de zijde van Opper-Peru, verijdelden alle pogingen: Paraguay werd een plaats van zoete afzondering, rijke boerderijen en vette abdijen. De magt der omstandigheden maakte Buenos-Ayros tot hoofdplaats van geheel de streek.
In denzelfden tijd en door gelijken aandrift gespoord, waren de veroveraars van Peru van de toppen der Andes gedaald. Hadden de Spanjaarden van Paraguay de schaduw des Zilverkonings nageloopen, die van Peru zochten dwazelijk in de Pampaas naar de hersenschimmige Keizerstad (Trapalanda) met zilveren muren, gouden daken en vensters van diamant. Elken dag rees en verdween de denkbeeldige stad als eene luchtverheveling voor hunne verbeelding, en lokte hen tot in de wildernissen van Patagonië voort. Even als aan de Parana verkeerde hun gouddroom in 't bezit van rijke kommanderijen, en een tegenovergestelden weg inslaande, bouwden de Peruaansche Spanjaarden, om de tot slaven bestemde Indianen voor 't mijnwerk dienstbaar te maken, in 1553, Santiago del Estero, in 1565 San-Miguel de Tucuman, in 1573 Cordova, in 1582 Salta, in 1583 Catamarca, in 1592 Jujuy, in 1595 Rioja, en in 1607 San-Juan; in één woord: tegen het einde der 16de eeuw bouwden zij alle de hoofdsteden der Staten, die thans 't Argentijnsche Bondgenootschap uitmaken.
Die eeuw was voor Amerika een tijdkring van wapengeweld: onder voor- en tegenspoed werd het land onderworpen. De veroveraars bedwongen aanvankelijk eene algemeenen en vurigen tegenstand, en later afzonderlijke,

{==209==} {>>pagina-aanduiding<<}
telkens zwakkere opstanden; bij welke de Burgerlijke en Militaire besturen der inboorlingen te niet gingen. Toen de overwinnaars ook de priesters en toovenaars bedreigden, barstte er, voor tempelen en altaren, nogmaals een algemeene opstand uit, die echter almede werd gedempt. De krijgslieden waren reeds vroeger gesneuveld, en men had toen nog slechts met de reeds gedunde bevolking te doen. Nu begon de Latijnsche Kerk hare rol te spelen; de prediking van Romes eeredienst ving aan; de missionarissen snelden toe.
De Jezuïten hebben door geheel Amerika hunne nederzettingen gehad; doch in Paraguay stichtten zij een wezenlijk Rijk. Dit is ontegenzeggelijk een der merkwaardigste tusschenbedrijven in de nieuwe geschiedenis. Toen zij er in het begin van de 17de eeuw kwamen, vonden ze in de kommanderijen eene aan persoonlijke dienstbaarheid onderworpene bevolking: wezenlijke slaven, ofschoon men er geen handel in dreef. Buiten die kommanderijen zwierven wilde stammen in de bosschen, van den eenen kant door de Spanjaarden, van de andere zijde door de Portugezen van San-Pablo ingesloten. Deze laatsten waren bekend onder den naam van Mammelukken, vrijbuiters, uit allerlei bandieten verzameld, die de wouden van Amerika doorkruisten om er matocaas of rooftogten op menschen te doen, die zij op de Brazilische markten verkochten.
Ondersteund door Koninklijke bevelschriften en de gunst van het Hof, predikten de Jezuïten tegen de persoonlijke dienstbaarheid en de verbondenheid aan den grond. Zij dwongen de Gouverneurs van Paraguay tot besluiten ten nadeele van de kommandeurs, die hen echter door allerlei middelen wederstonden. Vervolgens deden zij zich de geheele streek, tusschen de Brazilische bezittingen en de Paraguaysche kommanderijen afstaan, en stichtten er missiën om de schuwe inboorlingen, zoo 't heette, te beschaven. Zij bouwden kerken en schaarden daar de woningen der Indianen om heen, die nu in gemeenschap onder een Jezuït-bestuurder leefden. Deze vereenigingen hadden verschillende lotge-
{==210==} {>>pagina-aanduiding<<}
vallen: die, welke aan de Spaansche bezittingen grensden, bloeiden van den aanvang af; maar dezulken, waar de Mammelukken invallen konden doen, werdeu dikwerf onbarmhartig verwoest en gedwongen te vlugten. De Jezuïten van de Guayra zakten daarom met hunne getrouwen op zeven honderd balsaas of vlotten de Parana af tot aan de watervallen, waar de stroom zich van afgrond tot afgrond nederstort, en zij drie honderd balsaas verloren. Op dien togt waren zij genoodzaakt door nog nimmer bezochte wouden, vol netten van klimopplanten, en over rotsen en afgronden heen, zich eenen weg te banen.
Intusschen volgden de vrijbuiters de vlugtelingen aanhoudend, als uitgehongerde wolven eene schapenkudde: de vlugt beveiligde niet tegen hunne woede, en er bleef alzoo niets anders over dan om met de wapenen te wederstaan. De naauwe toegangen tot de missiën werden versterkt; de nieuwe bekeerlingen tot krijgslieden gevormd, en men leverde gevechten, die met zege werden bekroond. Van toen af waren de grenzen der missiën de veiligste. - Nu werd er inwendig de levenswijze der kloosters ingevoerd: dertig vereenigingen, aan de vrijbuiters ontkomen, onderwierpen zich aan eenen superieur, die in 't midden-collegie, candelaria, woonde. Hem waren twee vice-superieurs toegevoegd: de eene voor de missiën aan de Parana, de andere voor die aan de Ruguay. Elke vereeniging had haren priester, geholpen door een broeder der orde. De eerste was met het beheer der zielen, de tweede met wereldsche belangen belast. Onder deze beiden stond het burgerlijk beheer, zamengesteld uit een corrégidor, twee alcaden en andere ambtenaren uit de Caciken gekozen. Alle missiën waren op denzelfden voet ingerigt. In het midden van het plein stond de kerk, ter regterzijde was het collegie, de woning der vaders, en het voorraadhuis der gemeenschap, met zijne kloosters, graspleinen, tuinen en boomgaarden; ter linkerzijde de begraafplaats, waar de kruizen der graven door oranjeloof beschaduwd werden. Het geheel vormde een langwerpig vierkant, welks regte straten elkander van 't Noordeu naar 't Zuiden en van

{==211==} {>>pagina-aanduiding<<}
't Oosten naar 't Westen doorsneden. Rondom lagen de landerijen van elk gezin, de weiden en de groote boerderijen der gemeenschap.
Bij het aanbreken van den dag riep de klok de geheele bevolking ter kerke; daarna gingen allen aan den arbeid: de landbouwer naar 't veld, de herder naar de kudden, de ambachtslieden naar hunne werkplaatsen, en de kinderen naar de school. Elk had naar zijne bekwaamheid eene bestemming: die, welke grooten aanleg voor muzijk hadden, werden op het orgel en in den zang geoefend; doch er heerschte niettemin volkomene gelijkheid tusschen allen voor zoo veel den arbeid betreft, en allen deelden ook gelijkelijk in de voordeelen. (⋆) Des middags kondigde de klok eene rust van twee uren aan, en bij zons-ondergang eindigde het dagwerk met het Angelus, na hetwelk ieder ter ruste ging.
Van de zes dagen der week werden er drie ten algemeenen nutte, en drie ten eigen voordeele gewerkt. De Bestuurder zorgde evenzeer voor het algemeene eigendom als voor het bijzondere, en deelde aan ieder zijn deel uit in de veldvruchten. (†) Het overschietende werd naar de markt te Bueno-Ayros gevoerd en daar geruild tegen Europesche voortbrengselen: priesterkleedingen, gewijde vaten, wapenen, en voorwerpen geschikt om de wilden naar de missiën te lokken. De Zondag werd aan de eeredienst gewijd, en voorts met dansen, ring- en steekspelen en stiergevechten doorgebragt. De wapenen werden dan ook voor den dag gehaald en ruiterij en voetvolk geoefend, hetzij door een der Vaders, hetzij door eenigen militairen gelukzoeker in de missie toegelaten; want het bezoeken er van was zelfs den Spanjaarden gestreng verboden. De krijgstucht der troepen was zóó volkomen, dat zij de beste hulpbenden der Gouverneurs van Buenos-Ayros tegen de Portugezen, of tegen de on-
{==212==} {>>pagina-aanduiding<<}
afhankelijke Indianen, of tegen de Creolen als die in opstand kwamen, uitmaakten. Hunne onderwerping was daarbij zóó groot, dat zelfs een Kolonel, bij eene belegering, nadat hij met zijn regement de bestorming met de grootste onversaagdheid had helpen volbrengen, zich op den wenk eens priesters nederboog, om, tot straf voor eene kleine overtreding, twaalf zweepslagen te ontvangen, en na die straf de hand des priesters kuste, met de woorden: ‘God loone u, mijn Vader! want gij hebt mij mijne overtreding doen zien!’
De Regering had in den aanvang veel tegenstand te lijden. De geschiedenis der 17de eeuw getuigt van de worstelingen der Jezuïten tegen de Spanjaarden te Assomption en de kommandeurs aldaar, die hunne regten voet voor voet verdedigden. In het begin der 18de eeuw barstte er een geweldig onweder tegen de vaders los: de inwoners verjoegen hen uit Assomption en, en riepen met den kreet: ‘Commune! Commune!’ de Republiek uit. De opstand duurde twaalf jaren, en het gelukte den Gouverneur van Buenos-Ayros, niet, dan met de hulp van vijf regementen, uit de missiën der Jezuïten, dien te dempen. Eindelijk ging dit Rijk der Jezuïten, dat anderhalve eeuw heeft bestaan, door den adem der wijsbegeerte te niet. De Orde werd, gelijk bekend is, op de klagten der Europesche Vorsten, door den Paus ontbonden; en een Franschman is heden de eigenaar van de omstreeks duizend vierkante mijlen lands, der opgchevene missiën. De leer van volstrekte onderwerping, door de Jezuïten diep in de zielen hunner onderdanen geprent, maakt nog heden den grondslag der zeden van de Paraguaysche bevolking uit. Dr. francia heeft daarin het beste middel gevonden, om zijne heerschappij te vestigen.
Toen in 1811, Paraguay, door de gewapende propaganda der vrijheid van Buenos-Ayros tot rust gebragt, den Spaanschen Gouverneur schorste, was de revolutionnaire Junta te Assomption de eerste, die in Amerika het regt van Souvereiniteit en de onafhankelijkheid des Lands verkondigde. Het was francia, haar Secretaris, die er het voorstel toe deed, en dat voorstel met een koppel geladen

{==213==} {>>pagina-aanduiding<<}
pistolen ondersteunde. Als regtsgeleerde had hij zich, in dit land der onwetenden, eene groote mare van geleerdheid verworven. Zijne belangeloosheid en zeldzame eerlijkheid verschaften hem daarbij een onbeperkten invloed. Verdrukten konden steeds op zijne bescherming rekenen. Heerschzuchtig, en gestreng als eene wiskundige stelling die niets toegeeft, en met beginselen voor welke het regt alles, de menschheid niets was, heeft hij daden gedaan den alouden brutus waardig. Zoo verdedigde hij b.v. de zaak van zijnen doodvijand, door een magtigen, veilen regter onderdrukt, tegen zijnen boezemvriend, won het geding, en weigerde evenwel de aangebodene verzoening. Met zijn vader in onmin, stootte hij, even onverbiddelijk elk denkbeeld aan verzoening, door den stervenden grijsaard als eene gunst gebeden, van zich af. Voor den geestelijken stand opgevoed, haatte hij evenwel de kerk, de geestelijkheid en het monnikenwezen; maar de kloostertucht en die der kazerne, en de leer van volstrekte onderwerping behaagden den man boven alles, voor wien de minste wanorde in het openbaar bestuur een afschuw was.
Drie zeer verschillende klassen van inwoners verdeelden het land, namelijk: de Spanjaarden in Europa geboren, de Paraguaysche Creolen of stedelingen, en de landlieden. De eersten vormden eene soort van adel, niet omdat zij uit oude geslachten waren gesproten, maar omdat zij de beste ambten bezaten, de cabildos (plaatselijke besturen) uitmaakten, en door de vrouwen boven de landskinderen verkozen werden. - De tweeden haatten natuurlijk de Spanjaarden, die hunne eigenliefde kwetsten, en waren overigens bevallig, welsprekend, en hadden, bij een dubbelzinnig gevoel voor eerlijkheid en regt, zekere neiging tot losbandigheid. - De landlieden, integendeel, waren aan tucht en onderdanigheid aan de Regering gewoon, en daarbij heimelijk afkeerig van vreemde inmenging en tusschenkomst in 's lands bestuur. De eigenschappen van francia bragten hem, als van zelf, aan het hoofd dezer laatste klasse. Wel hadden de Creolen de omwenteling bewerkt, doch francia, afkeerig van

{==214==} {>>pagina-aanduiding<<}
alle wanorde, verachtte hen en hunne leidslieden: advocaten zonder praktijk, bankbreukigen, en avonturiers zonder middelen. De Spanjaarden waren overwonnen en bekommerden hem niet. Zijne ambtgenooten, doordrongen van den smaak en de zeden der Creolen, bragten het bewind in minachting, en francia, die hun zijn afkeer niet verborg, week naar het veld, onder de hoevenaars, wier ziel hij werd.
Het Congres, in 1813 vergaderd, benoemde twee Consuls: francia en yegros. De laatste was een rijk Creool, de type van zijne klasse, op vertooning, pracht in kleeding en weidsche titels gesteld. Zijne onkunde, zorgeloosheid en nalatigheid zouden het land aan verwarring ter prooi hebben gegeven. Tusschen deze twee mannen, caesar en pompejus, gelijk men hen noemde, kon geene overeenstemming bestaan. De worsteling was kort: yegros scheen reeds van den beginne af niets te beteekenen. In 1814 werd het Congres weder bijeengeroepen; maar om de stedelingen te overstemmen, deed francia het uit duizend leden bestaan. Het benoemde hem tot Dictator voor drie jaren, en droeg hem, in 1817, de onbepaalde magt voor zijn leven op. Oppermagtig alleenheerscher geworden, regeerde hij naar zijnen lust en stelde orde.
Gelijk de Jezuïten, om onbepaalde meesters der missiën te blijven, alle gemeenschap met anderen hadden uitgesloten, zonderde francia, in zijne buitenlandsche Staatkunde, zijn gebied van de andere gemeenebesten geheellijk af. Hij schuwde vooral de Atheners van Buenos-Ayros, bevallig, ijdel, ongeregeld, vlugtig, afkeerig van elken breidel; revolutionairen, die den opstand door geheel Amerika aanstookten, zonder bekwaamheid om eenig Gouvernement te vestigen. Nimmer wilde hij een soldaat tot de onafhankelijkheids-oorlog leenen, of zich met het Argentynsche Congres inlaten, en daarin, het moet worden erkend, volgde hij den geest zijns volks.
Daar de Wilden herhaalde invallen deden, omringde hij, naar het voorbeeld der Jezuïten, het land met een gordel van kleine vestingen, en deze posten, naar welke zich de militie op het eerste kanonschot begeeft, maken de grenzen onschendbaar. Om zich wapenen te verschaffen, zou hij gaarne een bevoorregten handel met Europa hebben onderhouden, maar ziende dat de kusthewoners van de Parana den toevoer van krijgstuig aanhielden, verbande hij alle vreemdelingen uit Paraguay.
Inwendig had hij, in de eerste plaats, een hem verknocht leger noodig. Daartoe zette hij de Creoolsche burger-
{==215==} {>>pagina-aanduiding<<}
officieren af, en verving die door mannen uit de hem genegene landlieden. Zelf vormde hij een korps van omstreeks vijf duizend wèl geoefende krijgslieden, op welke hij volkomen kon rekenen; sloot de burgerstand uit de regering, de plaatselijke besturen, de politie, de distrikten ring-commandementen, in één woord: buiten allen invloed, en koos zijn gezaghebbers in het andere gedeelte der bevolking, dat geheel van zijne fortuin afhankelijk was. Alleen het regt om van eigen bezittingen te leven, liet hij den rijken en welvarenden over; doch verstoken van handel en invloed op den Staat. Hij ontnam hun dus als 't ware de ziel van hun bestaan, en strafte den minsten tegenstand met zware, verarmende boeten. Van het oogenblik af, dat hij aan het hoofd van den Staat trad, werd zijne levenswijze kloosterachtig gestreng. Eerst regeerde hij met onvermurwbare hardheid, die aan onregtvaardigheid en wreedheid grensde. Zijne vreeselijke logica deed hem in de menschheid niets dan zichzelven, den Dictator (el supremo) zien, en hij smoorde, zonder eenig gevoel, elke zamenzwering in bloed. De schrik werd zijn eenigste bondgenoot, en zijne politie bespiedde elk gezin. Niets is gemakkelijker dan aldus de volkeren te beheerschen. - Weinige woorden zijn voldoende om een overzigt van zijn beheer te geven. De vruchten van den grond werden op de plaats verteerd; alle handel was vernietigd; de nijverheid spoorde hij aan door b.v. te zeggen tot een kleedermaker: ‘Maak mij zulk eenen rok of ik doe u ophangen’; tot een wapensmit: ‘Maak mij een goed geweer of gij zijt des doods.’ Aldus handelde francia vijf-en-twintig jaren lang met Paraguay. Hij beroemde zich de eenige man te zijn, die de Amerikanen naar hunnen aanleg kon regeren.
‘Zie’ - sprak hij - ‘de uitkomsten. Vergelijk Paraguay met de Staten van het Argentijnsche Verbond. Paraguay vloeit over van welvaart: de bevolking leeft er in overvloed en rust. Wat heeft dit gekost? Niets anders dan het leven en de vrijheid van een handvol warhoofden. En de Atheners van Buenos-Ayros, de Porbinos (gelijk hij met een verachtende glimlach hen noemde), wat hebben zij gesticht? Zij hebben alle winden der Pampaas den kreet: ‘libertad!’ doen ronddragen, en alom hebben zij wildernissen gemaakt, en bouwvallen, en de beenderen van bedrogene en vermoorde bevolkingen gezaaid. Er zijn geene gehuchten, geene hutten die er niet de bewijzen van dragen.
Francia stierf in September 1840 aan eene beroerte, in den ouderdom van 85 jaren. Zijn overlijden werd

{==216==} {>>pagina-aanduiding<<}
eenige uren geheim gehouden. De eerste Alcade van Assomption deed zich als President of Gouverneur erkennen; maar een sergeant der bezetting had de gril om hem van den zetel te stooten, en een ander te doen benoemen die vijftien dagen regeerde. Don mariano roque alonzo, bevelhebber van eene afdeeling ruiterij zette hem af, voegde zich Don carlos lopez, een estancíëro, toe, en herstelde het Consulschap in het begin van het jaar 1841.
Deze Don lopez was, even als francia, voor den geestelijken stand opgevoed, en had ook den doctoralen graad in de regten verkregen. Het eerste Congres werd in 1842 bijeengeroepen, en men zag hem de oude kunstgrepen aanwenden. Lopez gaf alle ambten aan zijne getrouwen. Deze zonden hem afgevaardigden naar zijnen wil. Zij kwamen in de hoofdstad aan: de een op eene kar met ossen bespannen, de ander te paard, de derde barrevoets, zijne mondbehoeften op het hoofd dragende. Binnen drie dagen was de zitting afgeloopen, en lopez en alonzo waren Consuls. Een tweede Congres vergaderde in 1844; hetwelk: besliste, dat één President beter is dan twee Consuls; lopez voor tien jaren met een inkomen van 10,000 piasters (f 25,000. -) 's jaars, tot President benoemde, en de Grondwet bekrachtigde: alles op éénen dag. Den 16 Mei 1844 nam de President plegtig bezit van het paleis; de lijfwacht presenteerde het geweer voor voor Zijne Excellentie, en Mevrouw zijne echtgenoote keerde met hare kinderen, even als de Afgevaardigden, tot de kudden terug.
Francia is door een man zijner waardig opgevolgd. Het stelsel dat hij grondde, is, volgens het nieuwe liberalismus, een monster in de orde der Staatkunde, maar het is ook eene regering geworteld in de belangen van de minste, doch talrijkste klasse der bevolking. Lopez zet de handelingen des Dictators voort. Het verbodstelsel is weder ingevoerd: de vreemdelingen, die van francia's overlijden en de daaruit gesprotene vrijheid gebruik hebben gemaakt om zich in Paraguay te vestigen, moeten Assomption weder verlaten; de handel wordt op nieuw bemoeijelijkt, en het gezag neemt weder zijn toevlugt tot gestrengheid en doodvonnissen. Het minste verzuim van eerbied jegens den President wordt met den kogel gestraft. Elke zucht over een regeringsmaatregel die tot armoede brengt, wordt met verbanning gevolgd.
‘Het volk is nu sedert lang aan afsluiting en schrik gewoon, en de inwoners kunnen onder dezen regeringsvorm even gelukkig als onder eenen anderen leven.’ -
{==217==} {>>pagina-aanduiding<<}
Zóó is het stelsel van lopez. Om zijn gezag nog beter te vestigen, heeft hij een zijner broeders, als Bisschop van Paraguay, aan het hoofd der Kerk geplaatst; aan een anderen broeder het bevel over de binnenlanden, en aan zijnen zoon, een jongeling van twee-en-twintig jaren, het opperbevel over het leger opgedragen. De opvolging van dien zoon in het Presidentschap wordt voorbereid. Nimmer bezat francia eene grootere magt.

Naar th. page.

J. Fenimore Cooper.

Wien zijn de Werken van cooper geheel onbekend? Gewis niemand. De volgende korte levensschets van den onlangs overleden Schrijver en Dichter kan dus velen welkom wezen.
Hij werd den 15 September 1789 te Burlington, in den Staat Nieuw-Jersey, in Noord-Amerika geboren. Op het Collegie te Yale gaf hij minder blijken van aanleg en lust tot letterkundige oefeningen, dan tot het edele boksen. Om die reden werd hij tot de zeevaart bestemd en meer bepaald met wiskundige wetenschappen bezig gehouden.
Een goede vriend zijner familie, de Heer m. de lancey, noodigde hem, gedurende de vakantien, bij zich, en diens dochter trof 't hart van den jongeling, die eerst half in scherts haar zijn hof maakte, doch welhaast in goeden ernst om hare hand verzocht.
De jongman, met zijne fraaije gestalte en aangenaam gelaat, beviel beter aan het meisje dan aan den vader; althans deze riep uit: ‘Gij mijne dochter huwen!? Zij heeft, even als ik een afkeer van cijfers. De romans van walter scott zijn beter naar onzen smaak. Weet ge wanneer ik u hare hand zal geven? - als gij een boek gemaakt hebt, als de Waverley!’ - Met deze uitvlugt dacht de oude Heer hem voor altijd af te wijzen.
Eene maand later verliet cooper het Gymnasium, en ging kort daarop als adelborst scheep. Zijn naam, de gegoedheid zijns vaders en zijn karakter voorspelden hem in deze loopbaan alles goeds; maar zij stond hem tegen en hij keerde tot de beoefening der letteren terug,
In 1810, vijf jaren na zijn bezoek bij den Heer de lancey, bood hij zijner geliefde het opstel van den roman de Spion aan. De vader dacht te droomen... maar de dochter vond het boek overheerlijk, en zeide dit aan den ouden Heer, en herinnerde hem 't aan cooper gegeven

{==218==} {>>pagina-aanduiding<<}
woord. Weldra kwam deze zelf om het oordeel over zijn werk te vernemen, en de hand der jonkvrouw te verwerven, als hij geoordeeld wierd die verdiend te hebben. De Heer lancey las het handschrift en liet het lezen. Elk vond het een meesterstuk. Cooper huwde met zijne beminde den 1 Januarij 1811, en gaf spoedig daarna den Spion in het licht, die algemeen bewondering verwierf.
Het geval toonde, dat een groote aanleg niet altijd vroegtijdig blijkt, en dat een Romanschrijver van genie ook wel in een zeerob kan schuilen.
De laatste vertoonde zich dikwerf in coopers volgende schriften. De Loods kwam door eene weddingschap in de wereld. Men verhief, in een gezelschap, den lof van den Zeeschuimer van walter scott hemelhoog. - Die man. zeide men, kent alles, zelfs de zeevaartkunde en 't zeeleven. Toen deed zich een spottend gelach hooren, en een der aanwezigen verklaarde, dat walter scott geen titel noch jota van zeezaken wist, en nam, getergd, in weddingschap aan, een roman te schrijven, die, voor den zeeman, scotts werk zou overtreffen. De lagcher was cooper, en de weddingschap werd gewonnen.
De gezamenlijke werken van cooper zouden eene kleine boekenkast kunnen vullen. Op het Amerikaansche gebied was hij vol waarheid en diepe opmerking, en onovertrefbaar als dichter en schilder. Buiten zijn Vaderland gaande, sloeg hij den bal wel eens mis. Evenwel zijn ook eenigen van die werken, in welke hij zich elders waagde, zeer verdienstelijk, en al wat hij geschreven heeft is in de hoogste mate aantrekkelijk.
Zijne levensbeschrijvingen en proeven in 't Staatkundige, hebben, in weerwil van hunne uitmuntende gedeelten, minder opgang gemaakt.
De werken van cooper zijn in alle beschaafde talen overgezet, en alom als meesterstukken geacht; ook omdat hij, even als walter scott, vrij is van onzedelijkheid, en bekoort en boeit, zonder iemand te doen blozen.
Hij was gesproten uit een oud geslacht van Pensylvanië. Een zijner voorouderen werd, in 1681, te Nieuw-Jersey tot afgevaardigde der Kolonie verkozen. Zijn vader, Regter en bezitter van een overgroot landgoed, bij het meer Ostigo, in den Staat van Nieuw-York, heeft het eerste huis van Coopers-town gebouwd. Fenimore leefde daar, en is er, den 14 September 1851, in den ouderdom van een-en-zestig jaren en elf maanden overleden.
Eene zijner dochters schijnt van den geest haars vaders doordrongen, en heeft reeds eenige vermaardheid verworven.






{==219==} {>>pagina-aanduiding<<}

De dichter en zijne muze. (⋆)

Elke stap, dien de Heer van dan van isselt deed op letterkundig gebied, was eene struikeling.



De Gids, Jan. 1852.

de dichter. 
Zoo 'k iemand ooit heb lief gehad, 
Gij waart het, Muze! die mijn pad 
Door 't wisselend en woelig leven, 
Zoo vaak met bloemen hebt bestrooid. 
U had ik hart en ziel gegeven, 
En ontrouw, waarlijk, pleegde ik nooit. 
Ofschoon ik soms mijn hof mogt maken 
Aan dochterkens met u verwant, 
Die woonden buiten 't Vaderland, 
Geen deed mijn liefde mij verzaken: 
U heb ik steeds, slechts u bemind. 
Helaas! bij 't klimmen van mijn jaren, 
Moest ik de waarheid nog ervaren 
Der droeve spreuk: ‘de liefde is blind.’ 
 
De schaar woele in uw blonde lokken; 
Leg af dat sierlijk Nymphenkleed, 
Waarin ge u, soms, bewondren deed! 
U voegen diemette onderrokken: 
Een zwarte jurk van merinos, 

{==220==} {>>pagina-aanduiding<<}

Een omslagdoek, met breede randen, 
Een knijpmuts, met karkassen tanden, 
Zij, arme Deern! voortaan uw dos! 
Een hooge schoen, met dubble zolen, 
Verhelpt, misschien, dat droef gebrek, 
Te lang, helaas! voor mij verholen! 
Niet, dat ik u mijn liefde onttrek, 
Die 'k reeds zoo lang en hartlijk minde; 
Maar 'k wil niet, dat al 't volk, langs straat, 
Bij schimpscheut en bij beuzelpraat, 
En u en mij belachlijk vinde, 
En spotte met mijn zielsverdriet. 
de muze. 
Ik zit, verbaasd, u aan te hooren, 
En, wat ik peins, 'k begrijp u niet. 
Wat, Dichter! kwam uw zielsrust storen? 
Welk droef gebrek ontdekt ge in mij, 
Die nooit mijn vrienden heb bedrogen? 
Wat dreigt ge met die spotkleedij, 
Die mij onkenbaar in elks oogen, 
Die mij belachlijk maken zou? 
'k Ben nimmer in den waan vervallen, 
(Zoo ligt vergeeflijk bij de vrouw) 
Dat ik de schoonste was van allen; 
Dat ik mijn zustren overtrof 
In al die zoete aanvalligheden, 
Waardoor men knielend aangebeden, 
En 't voorwerp wordt van ieders lof. 
'k Heb niemand ooit op zij gedrongen, 
Maar ook geen lauwren afgedwongen: 
'k Heb nooit mij tot die soort verneêrd, 
Die, schaamteloos, om gunst boeleert. 
Geen kransjes konden me ooit bekoren, 
Waar m' onophoudelijk klappeit, 
Waar de eene de andre streelt en vleit, 
Waar eigen lof zich steeds doet hooren, 
En waar men oogen, hart en ooren 

{==221==} {>>pagina-aanduiding<<}

Voor lof en roem van vreemden sluit. 
Maar zoo 'k niet vraag te zijn geprezen, 
Ik spreek het, rond en open, uit, 
Toch wil ik niet vernederd wezen. 
Ik eisch, in 't vol gevoel van regt, 
'k Eisch, in 't gevoel van eigenwaarde, 
Dat ge óók mij, rond en open, zegt: 
Welk grof gebrek zich openbaarde: 
Waarom ge mij, zoo lang beproefd 
In zoete aanhanklijkheid en trouwe, 
Wilt kleeden in dat kleed van rouwe; 
Waarom ge mij zoo wreed bedroeft. 
de dichter. 
o, Zwijg! Gij doet mij 't harte breken! 
't Vermeerdert slechts mijn zieleleed, 
Zoo lieflijk u te hooren spreken, 
Nu 'k, lacy! toch de waarheid weet. 
Al hebben Engelschen en Franschen, 
Al hebben Duitschers u gevleid; 
Wie lof u gaf en bloemenkransen, 
Toch zijt gij kreupel, lieve Meid! 
Steeds homplend zijt gij voortgeschreden, 
Op 't grootsch en heerlijk kunstgebied; 
Een struikling kenmerkte ál uw treden. 
Zóó is 't, helaas! en anders niet! 
de muze. 
Ik kan mijn lagchen niet weêrhouden, 
Vriend Dichter! bij die hartepijn. 
Spreek! zeg mij wie de orakels zijn, 
Die 't droef geheim u toevertrouwden. 
de dichter. 
Potgieter, schimmel, Doctor riehm, 
Of hoe die groote mannen heeten, 

{==222==} {>>pagina-aanduiding<<}

Die álles kennen, álles weten; 
Die 't goed of kwaad, reeds in de kiem, 
Beschermen of met schand bedekken; 
Die, toegerust met hoogre kracht, 
Steeds werken hebben voortgebragt 
Bevrijd van rimpel, smet of vlekken. 
Verheven roeping, grootsch en stout, 
De schuim te scheiden van het goud, 
En, onderling, bij 't geestverrukken, 
Een kroon zich op de kruin te drukken, 
Uit oogverblindend diamant 
En fijne paarlen zaâmgeweven! 
Driewerf gelukkig Vaderland, 
Waar zulke groote mannen leven! 
 
Wat ook begoochling heete of schijn, 
Welzalig hij, wien 't is gegeven 
Een Schrijver in de Gids te zijn! 
de muze. 
Kom, lieve Dichter! tot bedaren! 
Vervlogen is mijn toorn en leed, 
Nu 'k d'oorsprong van uw zielsbezwaren 
En de oorzaak van uw droefheid weet. 
 
Was alle hoflijkheid verbannen, 
En hadden die doorluchte mannen 
Aan u dat boos verwijt gedaan: 
Dat gij met struiklen en met stomplen, 
Met treurig sukklen en met homplen 
Op 's Heeren wegen voort moet gaan... 
't Zou niet beleefd zijn, maar waarachtig. 
Maar ik, ik voel mij fiks en krachtig: 
'k Ben regt van lijf en vlug ter been. 
'k Moog niet van de allerfraaiste wezen, 
Toch vind ik wel, gelijk voordezen, 
Een enklen vriend, ligt meer dan één, 

{==223==} {>>pagina-aanduiding<<}

Die mij vereeren zal en prijzen, 
En die mij hulde zal bewijzen. 
Laat, laat dan de uitverkoren trits 
Der puikpoëten uit de Gids 
Haar eigen lof en roem vermelden! 
Wij zullen kwaad met goed vergelden; 
Wij zeggen 't na of zeggen 't voor, 
Wanneer die Letterhelden schrijven: 
‘Dat hun geschrijf, alle eeuwen door, 
Een heerlijk monument zal blijven 
Van 't geen de Kunst, bij ons, vermag.’ 
En als gij 't merkte, of als ik zag, 
Dat tusschen doen en tusschen willen, 
Dat tusschen handlen en bedillen, 
Voor hen, een peillooze afgrond lag... 
Toch blijv' de booze geest verbannen, 
Geen smaad vervolg' die groote mannen, 
Geen wrevel wone in ons gemoed. 
Wij noemen, zonder zamenspannen, 
Wat schoon is: schoon; wat goed is: goed. 
Zóó rollen, zacht, de laatste dagen 
U nog bestemd, in vrede voort, 
Bij zoete rust en welbehagen. 
de dichter. 
Neen! Muze! neen! ik ben verstoord! 
Gij toondet me aan, in 't krachtig woord, 
Dat wij gehoond zijn en beleedigd. - 
Een lafaard die zich niet verdedigd! 
'k Waag, stout, me in 't heetste van 't gevecht! 
'k Wensch óók een maandwerk op te rigten; 
'k Heb even goed als andren regt, 
Bij proza-stukken of gedichten 
Te roepen: ‘kreupel! aaklig! slecht!’ 
'k Wil óók beschimpen en verguizen; 
'k Wil heeklen, ziften, raaklen, pluizen; 
'k Verdraai den zin, 'k misken den geest, 
En 'k zeg, aan wien me óók moog mishagen: 

{==224==} {>>pagina-aanduiding<<}

‘Uw Muze is, van haar vroegste dagen, 
Een schandvlek voor de Kunst geweest!’ 
de muze. 
Waarom, mijn Vriend! u-zelv' te plagen? 
Verhoor die booze lusten niet! 
Wie pluizen, raaklen, heeklen, ziften, 
Doen niets dan eigen vreugd vergiften. 
Bespaar u 't grievend zielsverdriet! 
 
Wij zullen, rustig en tevreden, 
Den verdren levensweg betreden, 
Met opgeruimden geest en zin. 
Die raad houdt levenswijsheid in. 
Maar wordt de roem, wordt de eer der Vaadren, 
Wordt regt of waarheid aangerand, 
Dán zullen we onze kracht vergaadren: 
Dán zingen wij voor 't Vaderland, 
En 't hartig lied zal weêrklank vinden, 
Al riep de Gids, met al zijn vrinden: 
‘Ze is even kreupel als weleer!’ 
 
En nu geen woord van Gidsen meer! 
Ons blijv' de zachte band verbinden, 
Trots spot en hoon, trots schimp en blaam! 
de dichter. 
Fiat! dan, Meisje! in vredesnaam! 
 
e.w. van dam van isselt. 
's Hage, Maart 1852. 






{==225==} {>>pagina-aanduiding<<}

Mengelwerk.

Over de keuze en opleiding van kweekelingen voor het nationaal tooneel.

Door C.G. Withuys. (⋆)

Geachte Hoorders!

Oude boomen en bejaarde menschen gelijken wel iets op elkander. Zij kunnen behalve hunne eigene waarde, ook nog eene ontleende of betrekkelijke waarde hebben. In het Haagsche bosch, bij voorbeeld, staan bezijden een der hoofdlanen, op eene kleine, opene plek, drie boomen, die hunne takken van der jeugd af dooreenstrengelden, en in den ouderdom elkander nog vertrouwelijk omhelzen. Voor gewone beschouwers zijn 't eenvoudig boomen, die, in de jaren van hunne kracht, uitstekend schoon kunnen zijn geweest; maar thans - in den zomer zelfs half dor, half bladerloos - alleen nog de aandacht trekken door hun contrast tegen het omringende jonge, frissche hout. Dat zijn de jacoba's-boomen. Doch met hoe veel belangstelling, met welk een eerbied worden die zelfde boomen door de gevoelige maagd, den gevoelvollen dichter, den navorscher van geschiedenis en oudheid aangezien, wanneer zij hooren, dat die opene plek de geliefkoosde zitplaats is geweest van jacoba van Beijeren, Hollands ongelukkigste Gravin; en dat die boomen, wanneer zij met zintuigen waren begaafd, en het vermogen hadden om van herinneringen te gewagen - de teedere namen zouden kunnen melden door de jonge

{==226==} {>>pagina-aanduiding<<}
Vorstin en haren beminden van borselen, onder hun loof gewisseld, als zij de rust van den avond genoten, onder zoeten minnekout, in de eenzaamheid van het stille bosch. - Hoe méér de bezoeker van de lotgevallen der minnenden weet, hoe méér hij deel neemt in hunne trouw en rampen, des te merkwaardiger en dierbaarder worden hem die boomen, onder wier bladerdos, hoe armelijk die nu zij, hunne geesten nóg schijnen te verpoozen, en de verbeelding hun teeder gefluister nóg hoort als de suisende avondkoelte het loof doet ritselen. Hoe jonger en frisscher het hout is dat hen omringt, des te eerwaardiger en belangrijker zijn zulke oude stammen, om de verheven betrekking, die hunne jonkheid verheerlijkte. - Met bedaagde menschen gaat het éven zoo. Zij sympathiséren maar half met hunnen tijd; hunne antieke begrippen en versleten gesprekken harmoniëren niet met de nieuwere denkbeelden en spraakvormen van 't omringende, jongere geslacht. Al plaatst verworven achting hen zóó, dat zij in het oog moeten vallen: al tooit hen een overschot van begaafdheid, dat van vroegere verdienste getuigt, voor de gewone menigte onderscheidt hen hunne grijsheid alleen. Doch, hoe twijfelachtig hunne eigene waarde voor velen moge zijn, hunne ontleende waarde kan groot zijn voor enkelen. - Er zijn, bij voorbeeld, vakken van kunst, in welke, ten allen tijde, mannen van uitstekende begaafdheid en ontwikkeling uitblinken: maar 't toch niet mogelijk is de wijze waarop en hoe zij uitblinken aan latere tijden te doen kennen. Het is niet mogelijk door middel van 't geschreven of gedrukte woord een denkbeeld te geven van de voordragt eens toonkunstenaars of zangers. Evenmin van de voordragt eens dichters of redenaars. Den onsterfelijken van der palm hebben wij méérmalen in dezen tempel van Kunst en Wetenschap
gehoord. - Wij kunnen zeggen, dat zijne voordragt - zoo eenvoudig en grootsch, zoo waardig en vertrouwelijk - alles te boven ging in schoonheid en verhevenheid; maar te beschrijven hoe zijne voordragt is geweest: hoe de algemééne toon; hoe de overgangen en buigingen der stem; hoe de stem-
{==227==} {>>pagina-aanduiding<<}
zelve, gaat alle menschelijke magt te boven. - Binnen vijftig jaren zal ook niemand meer eenige voorstelling kunnen geven van de zin- en zielboeijende en verheffende voordragt der kanselredenaren, die de tempelen Gods voor u, en voor mij, nog heden maken tot de plaatsen van het dierbaarste en hoogste genot. Bewondering en dankbaarheid mogen de wanden der Konsistoriekameren met hunne beeldtenissen versieren: maar het nageslacht zal te vergeefsch vragen: hoe dan toch hunne voordragt zij geweest - die voordragt tot wier beschrijving geene middelen bestaan, geene woorden zijn te vinden. - De mondelinge voordragt moge de snaren des gevoels aandoen, dat haar indruk op geest en hart nimmer wordt uitgewischt: zij-zelve gaat, even als de toon en galm van een speeltuig, te niet. Wie zou aan den klank eener snaar of aan den klank van een woord een bestaan kunnen geven, langer van duur dan de trilling der bewogen lucht, die 't geluid voortplant? En gelijk elk muzijk-instrument zijn eigen toon heeft, zóó heeft elke spreker zijn eigen stem en trant, die met hem sterven: gelijk de toon weg is, wanneer het speeltuig breekt. - Welnu, hoe onderscheiden, in stem en voordragt, redenaars en dichters mogen zijn - een wijle na hen leven er nog van hunne tijdgenooten, en onder dezen enkele begaafden, die beiden hunne stem en voordragt opnamen en bewaren in hun geheugen en gevoel, en ze ook, geheel of ten deele, door gelukkige nabootsing, aan 't opkomend geslacht kunnen doen kennen.
Als personen van die begaafdheid, in hunne jeugd en kracht, de getrouwe volgelingen van zulke uitmuntende sprekers zijn geweest, en met die onuitwischbare voorstelling van hunne voordragt, lang na hen gespaard blijven - onberekenbaar groot is dan de betrekkelijke waarde van zulke personen voor anderen, die van de mondelinge voordragt hun werk maken. - In hen leven dan de modèllen van vervlogen dagen nog eene wijle voort, en door hen kan, ten minste eenigermate, aan latere geslachten 't geheim worden overgedragen van die mondelinge welsprekendheid, door welke beroemde vóórzaten

{==228==} {>>pagina-aanduiding<<}
op den kansel, op de tribune, in de pleitzaal, of op den katheder hebben uitgemunt.
Deze half poëtische, half prozaïsche bespiegeling vestigde onlangs mijne aandacht, toen mij het toeval, op eene wandeling door het Haagsche bosch, voorbij de jacoba's-boomen voerde. Het grillig spel van zwevende gedachten deed mij - ik weet niet hoe - bij hun gezigt, denken aan de voorgenomen hervorming van het Vaderlandsche Tooneel, en aan de moeijelijkheid der opleiding van jonge acteurs en actrices, voor het hooge treur- en blijspel. - De hervorming van dat Tooneel, wanneer zij met kennis van zaken, goeden smaak, en maar eenig geluk wordt tot stand gebragt, is eene voor Kunst en Letteren nuttige en noodige zaak. - Zij zal het répertoire en het personeel - dat is: de keus der stukken en de voordragt der spelers moeten betreffen. De keus der stukken, niet omdat ook in ons Vaderland, gelijk sommigen beweren, de zeden der Natie van de keuze der vertoonde tooneelwerken of van hunne uitvoering afhangen. Dát kan ik niet gelooven. Veeleer zou ik denken, dat het voor de zeden der Natie onverschillig is, wát er in de grooten schouwburgen vertoond worde; wijl geen vijftiende gedeelte van 't volk die schouwburgen bezoekt, en er, in 't geheele Land geene twee duizend, misschien geene duizend familiën zijn, die er jaarlijks méér dan twee of drie voorstellingen bijwonen. Maar de keuze der stukken, 't zamenstel der répertoires van de groote Nederduitsche schouwburgen, kan een zeer gunstigen of ongunstigen invloed hebben op de Vaderlandsche letterkunde. Als er dikwerf oorspronkelijke stukken, en bij voorkeur stukken in verzen worden vertoond, zal dat voor de Vaderlandsche Schrijvers en Dichters een prikkel en spoorstag zijn, om voor het tooneel te arbeiden. - Evenwel, in de verbetering van het répertoire ligt niet de hervorming. Wat zou de vertooning baten, zelfs van meesterstukken van vinding, schikking en stijl,
wanneer de voordragt te gebrekkig of te slecht ware om te treffen, te behagen, te voldoen? Eene meesterlijke uitvoering kan wel somwijlen een middelmatig stuk

{==229==} {>>pagina-aanduiding<<}
optuisteren en staande houden, maar de verdienste van een stuk kan nimmer het gebrekkige of middelmatige der uitvoering vergoeden. De hervorming van de voordragt der spelende personen is dáárom 't voornaamste. Eerst dán wanneer de spelers in 't hooge treur- en blijspel weder een onberispelijk geheel uitmaken, en er in hun midden, voor de hoofdrollen, weder uitstekend begaafde en ervarene acteurs en actrices zijn, eerst dán mag men hopen weder met goed gevolg de vertooning van verheven tooneelwerken te kunnen beproeven. - Maar die herschepping van de voordragt, hoe haar te bereiken? Hoe een tooneelgezelschap te vormen in alle deelen voor die verhevene werken van tooneelpoëzij berekend? - Omtrent de eischen van het spel zullen de begaafdste leden der bestaande tooneelgezelschappen veelal kunnen voorlichten: voor de zuiverheid van taal en uitspraak, voor de naauwkeurigheid en welluidendheid der voordragt zullen de verdienstelijke Rederijkers kunnen zorgen; maar noch de tooneelspeler, noch de Rederijker heeft den acteur en de actrice bij uitnemendheid, in hunne kracht gekend, die de Nederduitsche tooneelspeelkunst, eenen tijd lang, tot eene alles overtreffende volmaaktheid bragten.⁽¹⁾ Hoe zal men van kweekelingen, zelfs van den uitstekendsten aanleg, eene ontwikkeling kunnen wachten, die 't volmaakte in Nederduitsche tooneelspeelkunst nabij komt, daar de modèllen ontvallen zijn, en de overleveringen ontbreken?... Doch wát zeg ik?... Toen ik in 't Haagsche boch, onder de jacoba's-boomen nederzat, en die vraag, omtrent eene kunst welke ik lief heb, in mij oprees, werd de zwarigheid minder en minder. Immers, gelijk die stammen, in hunne oudheid, nog krachtige getuigen zijn uit een lang vervlogen tijd, en nog heden tot het gevoel en de verbeelding des nakomelings, met nadruk verhalen, van Hollands teederste Gravin en haren dierbaren frank, zóó zijn er, onder onze hoog bejaarde tijdgenooten, gewis nog krachtige getuigen uit de dagen van wattier en snoek; getuigen, die hen gehoord, gezien, gekend hebben, en van de Natuur waren toege-
{==230==} {>>pagina-aanduiding<<}
rust met dat gevoel voor het schoone en groote, maar inzonderheid met dat gevoel voor het verschrikkelijk verhevene, zonder 't welke zij maar
ten halve werden doorgrond, en begrepen; - bedaagde mannen en vrouwen, voor welke wattier en snoek nog niet gestorven zijn; neen - die nóg hen hooren, nóg met hen omgaan, nóg met hen raadplegen, en wien ook nóg de gave niet ontzonken is, om de geheimenissen van hunne goddelijke talenten, voor het navorschend jeugdig genie, immers voor een gedeelte, te ontraadselen.⁽²⁾
Het zamenstel der Commissie aan welke de vaderlandsche kunst die hervorming van het tooneel, indien zij bereikt wordt, in de éérste plaats zal te danken hebben, heeft ergens doen zeggen, dat het beter ware, wanneer zij ook bedaagder voorstanders van het tooneel, onder hare leden telde. - Men kan, geloof ik, met evenveel, zoo niet met méér grond beweren, dat het Hoofd van den Staat, hetwelk, door edelmoedige aanbieding van het grootste gedeelte der tot de hervorming verlangde gelden, zich aan de spitse dezer beweging heeft geplaatst. de Leden der Commissie met véél geluk heeft gekozen⁽³⁾. - Om te hervormen moet men kennis van
zaken hebben; maar ook durven en kunnen aangrijpen, doortasten en volhouden. De man van jaren is daartoe te rustlievend; hij ziet op tegen moeite, die meer kans geeft op teleurstelling dan op voldoening; hij is te naauwgezet in 't ontzien van strijdige belangen: zijn geest is ook reeds te zeer met ernstiger zaken dan tooneelzaken bezig; óf hij lijdt aan eene kwale van vooringenomenheid met het oude, die hem te eenzijdig maakt in 't willen en wenschen, en ongeschikt om in alles overeen te stemmen met de eischen van een tijd van vooruitgang, en de inzigten van een geslacht nog in de volheid van de krachten des levens en van den geest. Daar komt bij, dat de hervorming eene zaak is van langen adem; niet binnen een of twee jaren tot stand te brengen. Er zullen welligt tien jaren verloopen, eer zij ten volle zal zijn bereikt. - Zij wordt ook aangevangen in 't vertrouwen op de duurzaamheid van hare gewenschte

{==231==} {>>pagina-aanduiding<<}
vruchten. Alleen jeugdigen van dagen hebben er dus een wezenlijk belang bij: de bedaagden zullen hare voltooijing waarschijnlijk niet beleven: of, indien zij haar nog beleven, de ouderdom en zijne gebreken zullen hun 't genoegen van den schouwburg toch ontzeggen. Slechts kort en karig zal hun genot zijn van de herboren kunst. - Maar, gelijk er aan de wedergeboorte dier kunst véle jaren van beleid, kracht en volharding besteed moeten worden; zóó is zij-zelve ook bestemd om hare hervormers te beloonen, en geheel het nog lange leven te veraangenamen van de thans nog jeugdige of mannelijke vrienden van dichtkunst en tooneel. - Was het dan niet redelijk en oordeelkundig, was het niet wijs en geheel zoo als 't behoort, dat het werk der hervorming wierd opgedragen aan mannen, die, naar menschelijke berekening, haar kunnen ten einde brengen, en voor welke 't van belang is, dat zij geschiede in hunnen geest, en naar hunnen smaak en zin; - omdat zij 't zijn, die den schouwburg nog zullen bezoeken, jaren lang nà dat zelfs de laatste van allen die wattier en snoek hebben gekend, zal zijn ten grave gebragt en vergeten? - En mag men niet véél, mag men niet álles verwachten van eene Commissie, die, in de meerderheid van hare dichterlijke leden, alle genres van tooneelpoëzij, van het hooge Treurspel af tot de Parodie en het Kluchtspel toe, loffelijk vertegenwoordigt? - Het éénige dat zij te wenschen laat, betreft het éénige dat haar ontbreekt: het is: de levendige voorstelling van hetgeen in Nederduitsche tooneelspeelkunst het volmaakte nabij komt; zoo als dat, in den bloeitijd van wattier en snoek, tusschen 1803 en 1812, Amsterdam heeft verheerlijkt en verrukt.
Hoe vreemd 't moge zijn, zich ouder te wenschen dan men reeds geworden is, ik betreur het toch inderdaad, niet éénige jaren vroeger te zijn geboren; want dan hadde ook ik een grooter gedeelte van het schitterendste perk van dien bloeitijd gezien, en 't nu grondiger kunnen waardeeren. - Toen ik den schouwburg met eenige kennisse des onderscheids begon te bezoeken, was er nog maar een derde gedeelte van over; want reeds in 1813 werd

{==232==} {>>pagina-aanduiding<<}
de gezondheid van wattier geknakt. Mijne vroegste herinneringen dagteekenen slechts van 1810; maar onwaardeerbaar zal 't mij toch blijven zoo lang ik de kunst hoogacht, dat schitterende tijdperk nog in al de volheid van zijnen glans te hebben gekend. - Toen in 1811 de voornaamste leden van het Théatre Français, en daaronder talma en Mme. duchesnois, de beroemdste acteur en actrice van Europa, den wereldveroveraar te Amsterdam vergezelden, werden meermalen dezelfde treurspelen door het Fransche en Nederduitsche gezelschap, als in wedstrijd, opgevoerd. - Ik had toen 't geluk, het treurspel Hamlet éérst door het Parijsche, en, een paar dagen daarna, door het Amsterdamsche gezelschap te zien vertoonen. De rollen van hamlet en zijne moeder werden in het Fransch door talma en Mme. dcchesnois, in het Hollandsch door snoek en Mw. wattier vervuld. Het is bekend, dat talma, toen hij snoek den Hamlet had zien spelen, vol geestdrift achter op het tooneel kwam, en zijnen mededinger met vervoering in de armen sloot en aan zijn hart drukte; maar nooit vergeet ik den heiligen indruk van het spel van wattier op mijn nog jeugdig, maar voor Kunst en Vaderland gloeijend hart. Dát gevoelde ik diep, tusschen snoek en talma was geen beslissend oordeel te vellen: doch 't was ook reeds eere genoeg voor Holland een acteur te bezitten, die Frankrijks beroemdsten tooneelspeler evenaarde; - maar
zóó verre stond Mme. duchesnois beneden Mw. wattier, dat de zegeraal der laatste volkomen was, en het innig besef van haren triom mij tranen deed storten van verrukking en fierheid over de nederlaag, die de alom zegevierende Natie, in hare eerste Tragédienne, leed, op het tooneel van ons kleine, als een wingewest vernederde Vaderland. - En toch is het de geertruide niet, die de levendigste herinnering van de onvergelijke wattier bij mij heeft nagelaten. Het duidelijkste zie en hoor ik haar nog als fredegonde en als badeloch.
De Macbeth is dikwerf een gedrogtelijk stuk genoemd: maar wie gevoel hadden voor het verschrikkelijk verhevene (en hun getal was groot) verzuimden nimmer.

{==233==} {>>pagina-aanduiding<<}
de uitvoering van dat ontzettende treurspel bij te wonen. Ik heb 't wel zes of meermalen gezien, maar altijd met dezelfde diepe gewaarwordingen van schrik en medelijden. Als 't gegeven werd, was er, reeds vóór den aanvang van het stuk, iets plegtigs in de zaal. Het publiek bevond zich reeds dán onder den indruk van het vreeselijke schoon, dat aanstaande was, en van de hooge kunst die gehoord en gezien zou worden, in ál de majesteit van haar ontzagchelijk wezen. Een uitmuntender geheel dan toen in dát treurspel kan ik mij niet voorstellen. - Het verschrikkelijke der fabel, de sombere schoonheid der verzen, het wegslepende spel der twee hoofdpersonen, bragten, beiden de acteurs en de aanschouwers, in ééne zelfde zwaarmoedige stemming en verwachting, die elk - zelfs op de minste rangen - als den adem deed inhouden, en, in de doorgaans eivolle zaal, een stilheid bewerkte, hijkans even indrukwekkend als het stuk en 't spel-zelven. - Maar hoe klom de ontroering in het laatste bedrijf, als de heerschzuchtige fredegonde slapende optrad, door wrekende goden bestemd om den dolk, waarmede zij Schotlands Kroonprins wil treffen, in den slaap te stooten in de borst van haren eigen zoon! De opkomst tot die slaaphandeling, zóó bestudeerd en natuurlijk, dat zelfs de minst opmerkzame aanschouwer, nog eer zij verscheen, aan hare luide ademhaling, het naderen van eene slapende vrouw reeds vernam, en de handeling-zelve in dien sprekenden droom, in welken zij als tooverende met die ademhaling, met hare sprekende gelaatstrekken en geharen, en vooral met de schilderende toonen en buigingen van hare zielvolle stem, de afwisselende haat en teederheid, bloeddorst en vrees, zegepraal en wroeging van het vrouwelijke monster voorstelde, was een meesterwerk van genie en studie, zóó verheven, volmaakt en éénig, dat ik nimmer eene huitenlandsche actrice, hoe
beroemd ook, in die rol heb gezien, welke in 't laatste bedrijf haar nabijkwam, of ook maar eene poging deed, om den slapenden van den wakenden toestand der handelende persone te onderscheiden.

{==234==} {>>pagina-aanduiding<<}

Welk een afstand en verschil tusschen de heerschappij en moordädemende fredegonde, en de teedere, lijdende, hoewel moedige badeloch, in vondels Gijsbrecht! - Die rol, zoo als zij nog heden, doch nu minder zielvol gespeeld wordt, is door wattier geschapen. Vóór haar werd zij verwaarloosd, en zat badeloch als versteend op haren stoel. Toen zij de eerste maal door wattier was vervuld, werd den dichter barbaz, door een ander dichter, gevraagd: ‘of hij ooit gedacht had, dat er in die rol zóó veel schoons was?’ - en barbaz antwoordde met reden: ‘dat nog niet te denken; wijl wattier er schoonbeden in had gebragt, aan welke vondel nimmer gedacht kon hebben, en die alleen door háár waren ontstaan.’ - Maar uit die rol is mij boven alles onvergetelijk, hare voordragt van den bekenden Lierzang of rei:

Waar werd opregter trouw 
Dan tusschen man en vrouw 
Ter wereld ooit gevonden? 

Ook dát meesterstuk van zoetvloeijende, gevoelvolle dichtkunst, nam zij in hare bescherming. - Zij kon 't niet aanhooren, hoe die rei door gevoellooze en gekunstelde middelmatigheid, koud en jammerlijk werd uitgegalmd, en besloot haar zelve uit te spreken. - De verrassing was groot, maar onuitsprekelijk groot was het genot en de geestvervoering van het opgetogen publiek, dat niet wist, wie of wat méér te bewonderen, de bekoorlijke schoonheid der moedertaal, of de gedachten en kunst des dichters, of de stem, en 't gevoel en de kunst der actrice, toen vooral zonder wedergade, Nooit klonk ons Nederduitsch zóó wegslepend, liefelijk, schilderachtig, en krachtig als uit hare melodieuse, alles verëdelende en bezielende lippen; maar nooit sprak zijzelve iets uit, dat in schilderachtige, wegslepende liefelijkheid en kracht de voordragt van dien lierzang overtrof. - De onkunde heeft wel eens, latere voorname actrices met wattier gelijk gesteld, maar voor hen die haar gezien en gehoord hebben is zij éénig, en zal 't immer blijven: die majestueuse vrouw, van welke de

{==235==} {>>pagina-aanduiding<<}
uitmuntende helena snoek - ofschoon door hare verdienste overschaduwd - in verrukking getuigde: ‘dat zij het voortreffelijkste modèl was, voor beeldhouwers en schilders,’ en die, in haren bloei, geacht werd als een idéaal van verheven schoonheid, gelijk de venus de medicis, de apollo van belvedere, en de jupiter van phidias! - Die natuurgaven echter welke, nog véél meer dan deze. haar onderscheidden, waren: haar alles omvattend inzigt, begrip en gevoel: haar vermogen om, zelfs de tegenstrijdigste karakters, beurtelings in zich op te nemen; de schilderkracht van hare doordringende, snelvliegende oogen, en sprekende trekken; en hare schier bovennatuurlijk schoone, klinkende, zielvolle, buigzame stem; altijd vol waarheid van uitdrukking en altijd welluidend, zoo wel in de zielverscheurende kreten van afgrijzen en wanhoop, als in 't zoete gefluister van liefde en teederheid. - Aan dat alles paarde zij eene naauwgezette studie van den mensch, van het leven, en van de geschiedenis, in verband met elke van hare rollen. Zoo verhaalde zij mij, als fredegonde niet te zijn opgetreden, zonder eene slaapwandelende te hebben waargenomen; noch als phedra, zonder alvorens, met bevoegde mannen van wetenschap, geraadpleegd te hebben, over de vergiften der Ouden en de waarschijnlijke werking van dát, waaraan phedra sterft. - Zij was dan ook nimmer onnatuurlijk, onwaar, of overdreven; ten ware zij dat wilde zijn, om een slecht stuk te doen mislukken, of in de parodie misschien. - Dat verband van zoo velerlei voortreffelijkheden is in haar van de aarde verdwenen. - Meer dan dertig jaren zijn er voorbij gegaan, sedert zij het tooneel geregeld betrad, en wij hebben nog niemand aanschouwd, die haar evenaarde. - Waarschijnlijk zal ons kleine
Vaderland ook niet ten tweedenmale zulk een wonder voortbrengen van schoonheid, begaafdheid, studie en voordragt; - maar wij hebben, ook met betrekking tot háár, nog reden om ons te verheugen. Zij heeft ons niet verlaten, zonder ten minste hare gedachten over de tooneelspeelkunst in het algemeen, en hare opvatting van éénige moeijelijke

{==236==} {>>pagina-aanduiding<<}
karakters, en hare lessen over derzelver uitvoering, mondeling te hebben medegedeeld! - Mogen wij dan niet hopen, dat de begaafde erfgename dier onwaardeerbare schatten van genie, wetenschap en talent, wier naam de kieschheid mij verbiedt uit te spreken, nog achting genoeg zal hebben voor hare onsterfelijke leermeesteresse, en liefde genoeg voor de kunst in welke zij-zelve heeft uitgemunt, om 't licht- en hulpezoekend genie - wanneer 't tot haar komt - deelgenoote te maken van die schatten: opdat zij niet verloren gaan, maar bewaard en aan latere tijden overgedragen worden!
De onsterfelijke snoek heeft insgelijks getracht, voor 't bewaren van zijne studiën te zorgen. - Reeds in 1816 bood hij zich eenen jongeling, later als dichter bekend geworden, in wien hij een méér dan gewonen aanleg opmerkte, uit eigen beweging tot leermeester aan: wanneer deze zich aan het tooneel wilde verbinden. - Die jongeling deinsde voor de zaak terug; zijne godvruchtige ouders hadden een afschrik van het tooneel, en snoek oogstte van zijn vereerend aanbod, zelfs geen dank in. Eenige jaren later genoot de acteur engelman zijn onderwijs; maar de verdienstelijke leerling volgde den grooten meester te spoedig in het graf. - Zoo leeft dan zijne kunst nog maar alleen in het geheugen van bedaagde aanschouweren. Hij stierf in 1826, en het getal dergenen die hem gezien hebben kan groot zijn: doch maar weinigen zijn er nog, die hem aanschouwden in zijne kracht, aan de zijde van wattier, en met haar wedijverende. - Toen zij in 1815 het tooneel verliet, moest hem dat wel een gedeelte van zijn lust en vuur benemen; verkoeling van hart en geest, hij 't klimmen der jaren, deed, van lieverlede, het overige. Aldus was snoek, na 1820, nog altijd een groot acteur: maar op verre na niet meer, dien hij tot in 1815 was geweest. De indruk van zijn natuurlijk⁽⁴⁾, kunstig, aangrijpend spel en van zijne ongekunstelde voordragt kan echter zóó oppervlakkig niet zijn geweest, dat er, onder de nog levende schouwburgbezoekeren uit het tijdperk zijner kracht - dat tijdperk, waarin de Nederduitsche tooneel-
{==237==} {>>pagina-aanduiding<<}
speelkunst aan het volmaakte grensde - niet nog mannen zouden zijn, bekwaam en begaafd genoeg, om er gewigtige herinneringen uit mede te deelen; behalve, dat er ook nog een tweetal in leven is van de tooneelkunstenaren, die met wattier en snoek in het treurspel gewerkt, en roemrijk bijgedragen hebben tot het zoo schoon geheel, in de uitvoering der voornaamste stukken.⁽⁵⁾
Zulke mannen mogen nu hoog in jaren zijn, hunne eigene waarde moge, door den tijd, zijn verminderd - onschatbaar groot is hunne betrekkelijke waarde voor de hervorming van het tooneel, om hunne innige bekendheid met het gouden tijdvak der kunst. - Die waarde is te grooter, vermits de tijd niet verre is, dat ook de laatste hunner van de aarde zal worden weggenomen. Zoo zijn de jacoba's-boomen in het Haagsche bosch te merkwaardiger, nu zij in hunne stervende takken meer en meer teekenen dragen van de vergankelijkheid, die hen bedreigt.
Ook van snoek kan gezegd worden, dat hij van nature voor de hooge treurspeelkunst was bestemd. Een enkele blik op zijn portret in het karakter van orestes, uit de dagen zijner kracht, of op dat in het karakter van sylla, uit gevorderden leeftijd, is voldoende om een denkbeeld te geven van zijne athletische gestalte, die hem zoo geschikt maakte om helden, van vroeger en lateren tijd, met waardigheld voor te stellen. Zijne ongemeen zware, als metaal klinkende, hoogst buigzame, altijd welluidende stem, was aan die gestalte evenredig. Had zijn talent mij niet reeds met eerbied en ontzag vervuld, die stem zou 't gedaan hebben, toen ik hem eenmaal in zijne niet zeer ruime woning bezocht, en hij, van boven komende, op den trap eenige woorden tot eene dienstbode sprak. Met mij sprekende had echter zijne stem niets meer van hetgeen zoo even de vensterruiten in het kleine huis had doen rinkelen. In àl hare ontzettende kracht klonk die stem, onder anderen, in den Othello, waar de jaloersche Moor aan de trouw zijner jonge gade twijfelt, en met klimmende

{==238==} {>>pagina-aanduiding<<}
woede schetst, welk een lot haren verleider wacht, en uitroept:

'k Zal hem vaneen gescheurd met wond op wond doorboord, 
Dan bloedend slepen tot voor 't oog, dat hem bekoort! 

Niet minder geschikt om te doen sidderen was de nadruk dier stem, wier zwellende kracht die van den donder nabijkwam, in de verzen met welke mahomed beproeft den grijzen zopire te verschrikken:

'k Zou, als ge een ander waart, na zulk een onbescheid, 
Gewis, alleen den geest doen spreken, die mij leidt; 
De Koran en het zwaard in mijn bebloede vuisten, 
Zou hen verstommen doen, die stout daartegen druischten; 
Mijn vreeselijke stem, die niemand kan weêrstaan, 
Zon als de donder hen ter aarde nederslaan. 

In zulke oogenblikken was het soms of de zaal op hare grondvesten schudde, zonder dat ooit het geluid schreeuwende werd, of iets van zijne muzijkale welluidendheid verloor. Snoek beheerschte die alvermogende stem zóó volkomen, dat hare modulatiën de gewaarwordingen zijner ziel, van de verschrikkelijkste tot de liefelijkste, immer met getrouwheid uitdrukten. Hoe teeder en goedig schetste zij in de zaïre het gevoel van den Turkschen Sultan, waar hij zijne liefde aan de Christinne, de eenige vrouw die hij beminnen wil, openbaart:

Ik zweer bij u, bij de eer, en bij mijn zuivren gloed, 
Ja, bij al 't geen mijn hart het hoogst waardeeren moet, 
Dat gij alleen zult zijn mijn wettige Vorstinne, 
Mijn lieve zielsvoogdesse, en waarde gemalinne. 
- - - - - - - - - - - 
Denk ook niet, dat ik ooit de minnelijkste aller vrouwen 
Aan de eerelooze wacht van monsters zal vertrouwen, 
Die 't dwangziek Vorstendom van 't Oosten hoog waardeert; 
Verachte uitvinders van vermaak voor die regeert.... 
is mijne liefde groot, niet minder is mijne achting; 
Uw deugd strekk' mij ten borg van uwe pligtbetrachting. 
Na die bekentenis kent gij mijn hart en trouw, 
Al mijn geluk bestaat alleen in u, Mevrouw. 


{==239==} {>>pagina-aanduiding<<}

En voor welke toonen van smart, die tot in het diepst der harten drong, was zij vatbaar! - Hoe smartelijk vertolkte zij het zieleleed van den ongelukkigen hamlet:

Met welk een teederheid, met hoe veel zorg te gader 
Werd mijne jeugd gevormd door dien rampzaalgen Vader! 
Kon ik vermoeden, dat het noodlot, gruwzaam straf, 
Zoo schielijk, tot mijn smart, hem domplen zoude in 't graf! 
Helaas! hij leeft niet meer! en ach! het volk, vermeten, 
Vergaârde naauw zijne asch of 't heeft zijn vorst vergeten! 
Zijn nagedachtenis verdwijnt hoe langs hoe meer. 
Mijn hof, het rouwen moê, keert tot den wellust weêr; 
En ik, daar niets mijn smart kan stillen of bedaren, 
Blijf nog op 't voetspoor van mijn droeven vader staren, 
En lees op elken wand van 't haatlijk hof, alom 
Ontmenschten last bij last van 't grimmig godendom. 

Hoe statig verheven klonk zij, daarentegen, als eene stem uit den hemel, met méér dan natuurlijken gloed, in de profetie van jojada, den Hoogepriester der Joden, waar hij, in de Athalia, racines meesterstuk, aan Jeruzalem den bijstand van jehovah verkondigt:

Gij, aardrijk, leen uwe ooren! 
o Jakon! zeg niet meer: God slaapt, en kan niet hooren. 
Zwijgt, zondaars! Isrels God is wakende, als te voren. 
 
Wat nieuw, wat groot Jeruzalem 
Zien we uit het smokend puin van 't oude op 't schoonst verrezen! 
Zingt, volkeren der aard! verheft alom uw stem! 
Jeruzalem verrijst veel grootscher dan voordezen! 

Doch wáár zou 't ons heenleiden, als wij de verschillende toonvallen dier buigzame, alles vermogende stem, getrouwe tolk van ontelbaar vele, dikwerf snel afwisselende aandoeningen en driften wilden opnoemen! - Alleen nog dit! - Nooit zal ik den indruk vergeten door den grooten Meester met de éénige letter ‘O!’ voortgebragt, in ‘Vader en Dochter’, een Drama slechts, doch waaraan zijn spel waarde gaf. Hij stelde den krankzinnigen vader voor, die ten slotte herstelt, en bij 't wederkeeren van zijn verstand, deed hij dat ‘O!’ hoo-
{==240==} {>>pagina-aanduiding<<}
ren. - Nimmer werd met ééne letter zoo véél uitgedrukt; nimmer was een kreet welsprekender: maar ook niemand buiten hem was tot het slaken van zulk eenen kreet in staat.
Doch het was op ons tooneel niet zeldzaam, dat een schijnbaar onbeduidend woord, tot eene uitdrukking van de hoogste beteekenis werd verheven. - Het genie van snoek, en dat van wattier vooral, was vruchtbaar in zulke verrassingen. - Van de laatste is het ook bewaard gebleven, hoe zij in het treurspel Olimpia, het eenigzins gebrekkige halve vers:

‘Rijs, Opperpriester! rijs!’ 

tot een der fraaisten maakte van het stuk. - ‘Rijs, Opperpriester!’ is genoeg voor het Fransche: ‘Grandprétre levez vous!’ - het tweede ‘rijs!’ is een overbodig aanhangsel, om op het voorafgaande vers te rijmen. Maar bij de vertooning rigtte wattier het tweede: ‘rijs!’ niet meer tot den Opperpriester, maar tot het omringende volk, met zóó veel majesteit en grootheid, ‘zóó geheel als de weduwe van alexander, den halven God, en dochter van darius, den Koning der Koningen’, dat, op dit woord, de toejuiching der aanschouwers niet was te bedwingen.
Hiermede zullen wij eindigen.
Indien mij gevraagd wierd: of ik geloof, dat de Nederduitsche tooneelspeelkunst weder den trap van volmaaktheid zal kunnen nabij komen, op welken zij, in de dagen van wattier en snoek, van 1803 tot 1812, is aanschouwd? zou ik niet aarzelen toestemmend te antwoorden, daar de Commissie in dit opzigt alle vertrouwen inboezemt, en, door de talenten van de meerderheid harer leden, groote verwachtingen opwekt. Zien en hooren wij ook niet, in de Kamers van Rederijkers, hier en elders, hoe véél gevoel er nog is in ons Vaderland, voor de verheven schoonheden van den gebonden stijl, en hoe véél aanleg voor de hooge treur- en blijspeelkunst sommigen van hare werkende leden bezitten? Ook aan gelegenheid om uit het opkomend geslacht véélbelo-
{==241==} {>>pagina-aanduiding<<}
vende kweekelingen te kiezen, zal 't niet ontbreken: doch alles kan en zal afhangen van het dóórzigt en de keurigheid met welke de keuzen worden gedaan. De hoofdzaak is, naar mijn inzien, dat de kweekelingen zijn: jongelingen en jonge dochteren aan welke de Natuur, bij gevoel voor het schoone en verhevene, verheven schoonheid van gestalte; een snellen, doordringenden blik; muzijkaal gehoor; kracht van borst, en eene zuivere, klinkende, maar vooral toonrijke, buigzame stem heeft gegeven⁽⁶⁾. Dat álles bijeen te vinden moge tot de zeldzaamheden behooren, tot de onmogelijkheden behoort het niet. - Van zulke leerlingen, geholpen door eene doelmatige opvoeding, wijze leiding, en gelegenheid om in het hooge treurspel dikwerf dezelfde rol te vervullen, mag men verwachten, dat zij niet alleen zullen worden kunstenaren van den tweeden rang, maar dat er, onder hen, ook zullen zijn, die in de hoofdrollen van lieverleê den trap van volmaaktheid zullen naderen, op welken wattier en snoek geschitterd hebben. - Des te gewisser zal dat gebeuren, wanneer die kweekelingen, om beider spel en voordragt niet enkel uit doode beschrijving, maar uit bezielde nabootsing te leeren kennen, tot de begaafde mannen en vrouwen, die van het onsterfelijke tweetal nog onuitwischbare indrukken omdragen, door de Commissie worden ingeleid: - zoo als in de Hofstad, bij het onderwijs in de Vaderlandsche geschiedenis, over jacoba van Beijeren en frank van Borselen wel niet gehandeld zal worden, zonder opwekking, aan de leerlingen, om in het bosch de oude boomen eens te bezoeken, die met hen vertrouwd zijn geweest, en nog krachtig van hen getuigen.
Ik heb gezegd.
(1) Bladz. 229. Men heeft ons gevraagd: of de kennis van de School van wattier nog wel noodig is in ónze dagen, nu de smaak zoo zeer veranderd is; maar wij meenen, dat zij juist dáárom thans noodiger is dan ooit. Bij de oprigting van een wezenlijk Nationaal tooneel kan voor dát tooneel op den volkssmaak van het oogenblik bezwaarlijk gelet worden; - dáár dient terstond die School te worden ingevoerd, welke de Letteren het meeste dient, en de tooneelspeelkunst vestigt op dégelijke studiën, met het schoone en verhevene, in waarheid en eenvoudigheid tot doel.
Zóó is de School van wattier, en als men niet trachten wilde die zoo veel mogelijk te herstellen, zou de heerschende smaak voor declamatie gevaar doen loopen, dat de kunst terugging tot haar eerste tijdperk, waarvan een ongenoemd Schrijver zegt: ‘Une figure heureuse, une taille imposante, un organe sonore, suffisaient ators en effet à un acteur pour réussir. - Un hel homme urrivait sur ta scène, scandait harmonieusement des vers, et se retirait au bruit des applaudissemens. Il pouvait, en sûreté de conscience, laisser reposer son ame: on n'exigeait pas qu'il fit preuve d'en avoir une.’

(2) Bladz. 230. Hier wordt gedoeld op eenige hoogbedaagde, doch naar geest en gemoed nog kraehtige Vaderlandsche Dichters te Amsterdam, die, als wattier en snoek speelden, den schouwburg zeker niet verzuimd zullen hebben. Hunne namen behoef ik niet uit te spreken.

(3) Bladz. 230. Eerst ná den afloop der voorlezing vernamen wij, dat Z.M. de oprigting van het Nationale tooneel een jaar heeft uitgesteld. Dat uitstel kan zeer mogelijk goede vruchten dragen, omdat de bedoelde oprigting een gewigtig iets is, wel waardig dat men er rijpelijk over denke, en zich niet overhaaste. - De vereeniging van de Amsterdamsche en Haagsche gezelschappen tot één enkel tooneelgezelschap, om alleen treur- en blijspelen te vertoonen, komt velen onnoodig en niet raadzaam voor. Het tooneel om den broode, en het tooneel om de Kunst en de Letteren, hebben niets gemeens met elkander: het eene is een zaak van ontspanning en vermaak, het andere eene zaak van inspanning en leering; het eene van weelde, het andere van nut; het eene gaat het publiek, het andere de Regering aan; het eene behoeft noch behoort aan het andere te worden opgeofferd; heiden kunnen, hier te Lande zoo wel als elders, naast elkander bestaan: het eene door de gunst van het publiek, het andere door de zorg van de Regering. - In het jaar dat nu nog voorhanden is, kan dat alles nogmaals worden overdacht, en misschien het inzigt nog duidelijker worden, dat de goede keuze en doelmatige opleiding van jeugdige acteurs en actrices de hoofdzaak is.

(4) Bladz. 236. Al wat snoek op het tooneel sprak en deed, was in de hoogste mate natuurlijk en ongedwongen. De onërvarenen beoordeelden hem dáárom wel eens verkeerd. Zelfs nu hoorden wij, na de voorlezing, een anders begaafden, schranderen mond zeggen, ‘dat snoek merkwaardig is geweest om zijne gestalte en stem; maar van studie en kunst niets heeft geweten.’ - Van Mevrouw wattier werd dat óók wel eens gezegd. - 't Is om dezelfde reden, waarom men
den stijl van van der palm zoo natuurlijk kan vinden, dat men te goeder trouw zou denken: zóó kan ik 't óók.

(5) Bladz. 237. De Heeren westerman en evers. - Helaas, een paar dagen na de voorlezing werd ons de hoogbedaagde verdienstelijke westerman reeds door den dood ontnomen. - Herdenkende wat hij, in de jaren zijner kracht, voor het tooneel is geweest als acteur en als dichter, en wat hij, voor de zaak des algemeenen Vaderlands en van 't beminde Vorstenhuis, gedaan en geschreven heeft in de benarde tijden van 1813, 1815 en 1830 kunnen wij den wensch niet onderdrukken, dat eene onpartijdige pen aan zijne nagedachtenis regt doe wedervaren, en een welverdienden lauwer legge op zijn eenvoudig graf.

(6) Bladz. 241. Wij vereenigen ons ten volle met déze uitspraak van Mlle clairon: ‘Il y a une éloquence des sons, et celui qui n'a que la voix de tout le monde doit s'en faire une qui lui soit propre, ainsi qu'au personnage qu'il veut remplir: cette voix doit avoir de la rondeur, du mordant; mais, quand une expression est énergique par elle-même, c'est une exageration que de la renforcer; on doit s'appliquer à
soutenir les sens suspendus, et à changer de sons à chaque changement de sens, car la variété des intonations fait lé charme de la diction.’






{==243==} {>>pagina-aanduiding<<}

W. Bilderdijk - Robert Southey in Holland.

Onder dit opschrift vinden wij in No. I der Revue Britannique voor 1852, een Artikel hetwelk in velerlei opzigten aandacht verdient. Het bestaat a. uit een voorwoord, welks Steller (bowring misschien) voorlichting verzoekt, om de Redactie bekend te maken met de werken van onze voornaamste dichters en schrijvers, sinds het begin der loopende eeuw; b. uit aanteekeningen des stellers van het Artikel, over het leven, de werken en de verdienste van bilderdijk, en c. uit de vertaling der brieven door den Engelschen Hofdichter robert southey geschreven in 1825 aan zijne familie uit Leyden, alwaar hij toen, ten huize van bilderdijk, een goed gedeelte van den zomer heeft doorgebragt, en in 1826 aan den Bisschip van Limerick over een tweede bezoek bij bilder-
{==244==} {>>pagina-aanduiding<<}
dijk. - Wij laten dat Artikel, voor zoo ver 't Nederland en Nederlanders betreft, in zijn geheel volgen. - Als uit het Buitenland de stem opgaat van een begaafd en bekwaam man, die zijne landgenooten met onze Letterkunde wenscht bekend te maken, is het pligt te helpen zorgen, dat die stem alom vernomen worde, opdat zij niet blijve als die eens roependen in de woestijn. - Wij onthouden ons overigens van alle aanmerkingen, dewijl zij overbodig zouden zijn voor den landgenoot, en doelloos voor het Buitenland, dat geene Hollandsche tijdschriften leest. - Aanmerkingen zouden ook den indruk benadeelen van een Artikel, hetwelk door ieder die er prijs op stelt, dat onze Dichters en Schrijvers ook buiten ons kleine Vaderland bekend en gewaardeerd worden, met genoegen zal worden gelezen, en gewis algemeen belangstelling zal opwekken, om den blik dien men, met de brieven van southey in de
hand, werpen kan in de huiskamer en het huiselijke leven van den onsterfelijken bilderdijk.

Voorwoord.

‘Toen wij voor de eerste maal Rotterdam, 's Gravenhage Amsterdam en andere steden van Holland bezochten, waren wij zoo gelukkig, ons dadelijk te midden van een welwillend publiek te bevinden, en wij hopen er bij een tweede bezoek eenige betrekkingen van vriendschap te versterken, wier bescherming, die ons vereert, wij nu met hartelijkheid inroepen. Mogen bekende en niet bekende vrienden 't ons vergeven, dat wij over beroemde Hollanders van den laatsten tijd een zeer onvolledig Artikel plaatsen. Om de waarheid te zeggen, het is geen Artikel, maar slechts eene onder de pen des Redacteurs uitvoerig geworden aanteekening. - Er is niets gebrekkigers dan halve kennis, en men moet er dus niet anders in zien, dan eene zedige uitdaging aan de Nederlandsche beoordeelaren en levensbeschrijveren gerigt, om een ledig aan te vullen, dat sedert 1829 in de Revue Britannique bestaat. In dien Jaargang vindt men een beknopt overzigt van de geschiedenis der Nederlandsche Letterkunde, hetwelk de voorgangers van bilderdijk en

{==245==} {>>pagina-aanduiding<<}
zijne tijdgenooten vlugtig schetst, en te naauwer nood een paar regels aan elk hunner toewijdt. De tegenwoordige aanteekening dient alleen tot eene historische inleiding, van eene épisode uit het leven van robert southey. die uit zijne briefwisseling letterlijk is vertaald. Wij hebben die épisode moeten nemen uit een Artikel over het leven van den gelauwerden Brit, hetwelk te uitvoerig is om in eens te worden opgenomen. Moest ook de geestdrift van southey voor hem die zijn gastheer was, niet vooraf aan onze lezers worden verklaard? Dat de aanteekening geen bepaald oordeel over dezen man bevat, ligt aan het, naar ons gevoelen, zeer onvolledige en tegenstrijdige der berigten, die wij geraadpleegd hebben over het karakter en het genie van dien man, door southey als volmaakt beschouwd; maar die, zoo wij ons niet bedriegen, in Holland, gelijk southey-zelf in Engeland, al te zeer is gemengd geweest in den hevigen, dikwijls hatelijken pennestrijd van het hedendaagsche liberalisme. Maar het onzekere, onderstellende, en gissende van onze aanteekening laat alle ruimte voor de Nederlandsche beoordeelaren en levensbeschrijveren, die ons een volledig berigt aangaande hunnen landgenoot gelieven te zenden. Mogen zij ons tevens behulpzaam zijn, om de werken te waardeeren van tollens, da costa, de twee barend (b. en h.h. klijn), loots, van lennep, zoon van een merkwaardigen vader, kinker, wildenbosch (staringh van den wildenborch), spandaw, withuys, w. messchert, boxman, Dichters in de Revue van 1829 vlugtig genoemd; en van de Dichters die hen zijn opgevolgd en tegenwoordig bloeijen: ook van van
der palm, hamaker, van kampen, scheltema, de jonge, westendorp, en de overige prozaïsten, geschiedschrijvers of beoordeelaren, die toonen dat Holland zijnen wetenschappelijken en letterkundigen roem steeds waardig blijft. Hunne mededeelingen, aanmerkingen en teregtwijzingen zullen met dankbaarheid worden ontvangen.’

Daarna gaat de Revue dus voort:


{==246==} {>>pagina-aanduiding<<}

I.


‘- And who is bildebdijk?’ Me thinks thou say est 
A ready question; yet which, trust me, allan, 
Would not be asked, had not the curse that came 
From Babel, clipt the wings of poetry. (⋆) 
 
(Southey, Ep. to allan cunningham.) 

In de briefwisseling van robert southey vindt men het volgende fragment van een schrijven aan zijn vriend grosvenor c. bedford, gedagteekend 17 Maart 1825.

Mijn waarde grosvenor!

Ik heb heden het eerste deel ontvangen van Roderick, in Hollandsche verzen vertaald door de echtgenoote van bilderdijk, een der voornaamste Letterkundigen van dat Land. Die vertaling, zoo veel ik er over kan oordeelen, komt mij voor goed te zijn; dat wil zeggen: ik kan zien aan de moeijelijkste gedeelten, dat de dichteres het oorspronkelijke volkomen heeft begrepen. Van hare verdienste in hare eigene taal overtuigt mij de goedkeuring van haren man, die een van de strengste beoordeelaars en tevens een ervaren dichter is. Bilderdijk moet nu omtrent tachtig jaren oud zijn, want hij zegt, dat hij sedert zestig jaren als auteur is bekend. Zijn brief is in het Latijn, het boek is in een rood marokijnen band, en de vertaling is aan mij opgedragen in een lierzang, en wel zeer fraaijen lierzang, die het genoegen schetst door Mevrouw bilderdijk bij het lezen van het dichtstuk gesmaakt, en den troost, dien zij er in gevonden heeft, in oogenblikken van grievend zieleleed, waarin sommige gedeelten al de gevoelens van haar gemoed uitdrukten.
Zij noemt mij dichter van de Kroon (crown poet). Ik ben voornemens haar een stel der platen van den Roderick te zenden, zoo ras ik maar weet hoe haar die te doen toekomen. Het boek heb ik ontvangen door tusschen-
{==247==} {>>pagina-aanduiding<<}
komst van een Amsterdamsch koopman, met een brief van dezen in 't Hollandsch-Engelsch, en een opstel over het karakter van mijn Cid, het welk hij heeft doen drukken. na 't in eene Letterkundige Maatschappij te hebben voorgelezen. Men overlaadt mij, in Holland, met lof. Ik wenschte wel een gedeelte er van voor haringen en Rijnwijn te kunnen verruilen.

b.s.

Op dien tijd zeide southey van den Hollandschen Dichter en zijne gade niets anders dan dit; maar hij verlangde zijne nieuwsgierigheid naar de vertaalster en haren echtgenoot te voldoen; daar hij, van toen af, het voornemen koesterde om in Holland-zelf kennis met hen te maken. Waarschijnlijk kon de Poet laureate ook niet gemakkelijk de narigten inwinnen, die hij omtrent zijn Hollandschen kunstbroeder wenschte te bekomen, daar zelfs nog heden, zoo wel in Engeland als in Frankrijk, de naam van bilderdijk schier geheel onbekend is. Intusschen heeft bilderdijk niet alleen in Engeland en Frankrijk gewoond, maar door zijne studiën, door de verscheidenheid zijner talenten, en door zijne vertalingen en oorspronkelijke werken, ook gedurende geheel zijn lang leven bestendig met de Letterkunde, zoo niet persoonlijk met de Letterkundigen der beide Landen, in betrekking gestaan.
Men heeft bilderdijk beurtelings bij milton, goethe en byron kunnen vergelijken; maar wie kent in Engeland of Frankrijk zijn gedicht: De ondergang der eerste wereld, en weet te zeggen of dat heldendicht inderdaad schoon is, en waardig beneden of boven Het verloren Paradijs te worden geplaatst. Reeds vondel, een Hollandsch Dichter, en tijdgenoot van milton, had in zijn treurspel Lucifer den Britschen homerus ontmoet. Een ander bejaard Dichter, onze tijdgenoot, james montgomery, heeft een zelfde onderwerp als w. bilderdijk behandeld in zijn dichtstuk: De wereld vóór den zondvloed. De Engelsche beoordeelaars, die de twaalf Bijbelsche zangen van mont-
{==248==} {>>pagina-aanduiding<<}
gomery ontleed hebben, spraken van Den dood van Abel, door gessner, van den Noach van rodmer en van andere Duitsche dichtstukken, vertaald en te Londen uitgegeven; maar niemand maakte gewag van het Hollandsche heldendicht, dat niet te min óók, naar 't schijnt, eene grootsche schildering van de voorwereld bevat, en épisoden in welke de personen overeenkomstig de eenvoudige en verheven gedachte der Heilige Schrift zijn voorgesteld.
Gelijkt bilderdijk in zijn romantisch gedicht: Elius, of in zijne Affodillen naar goethe? - of naar byron in zijne Ziekte der geleerden - eene sombere stof, daar ook wel iets in is van dante? - of is 't niet veeleer in De winterbloemen (⋆); zwaarmoedige zangen, ingegeven door den dood van een zoon die zijn hoogmoed was, en van twee beminde dochters?
Maar bilderdijk was niet uitsluitend romantisch dichter; niemand eerde het schoone klassieke méér dan hij. Eerst vertaalde hij de Edipus, Koning, van sophocles, in edele en stoute verzen; vervolgens, om te bewijzen dat de Hollandsche taal keurig en bevallig genoeg is om met de meesterstukken der oudheid te kunnen wedijveren, vertaalde hij bias, theocritus en anacreon.
Doch de vereering der Grieksche en Latijnsche dichters deed bilderdijk nooit de Hollandsche dichters minachten. De letterkundige Nationaliteit van Holland had in hem een vurig verdediger. Hij was fier op den roem zijner voorgangers, en droeg veel bij om den ouden gats, somtijds den Hollandschen lafontaine genaamd, bij zijne landgenooten weder bemind te maken. Het is den Franschen een roem, dat de beoordeelaren buiten 's lands bij hunnen grooten fabeldichter elken dichter vergelijken, wiens naïfheid zij met een enkel woord willen uitdrukken. Achtervolgens Gezant in Engeland en Raad-
{==249==} {>>pagina-aanduiding<<}
pensionaris van Holland, was de oude jacob cats in zijn leven een gansch ander personaadje dan de goede man, die altijd bleef ‘Gros Jean comme devant.’ Enkele vertalingen geven ons het regt niet te oordeelen in welke mate hij, strevende naar eenvoudigheid, somwijlen - gelijk 't hem onder zijne landgenooten verweten wordt - zijn anders zuiveren, helderen stijl, bevallige beelden, en ongezochte zedeleer, door stopwoorden en herhalingen bedorven heeft. Lafontaine, men kan 't niet ontkennen, had ook zijne stopwoorden en onnaauwkeurigheden. Die van jacob cats regtvaardigden, volgens bilderdijk, geenszins de kunstkeurige geesten, die zijne Fabelen, Sinne- en Minnebeelden, Klachten, Liederen enz. ter vergetelheid wilden verwijzen. Hij oordeelde de gedichten van den Raadpensionaris inzonderheid geschikt, om aan zijne kinderen te worden voorgelezen, en was tot oordeelen bevoegd, vermits hij-zelf, om ze door zijne zonen te doen afschrijven, gedichten gemaakt had, voor hunne jeugd berekend. Daar hij slechts één gebrek aan de werken van cats
vond, namelijk: van gedrukt te zijn in groote zware folianten en kwartijnen, naar de mode van de XVIIde eeuw, bezorgde hij er eene uitgave van in een klein formaat, (⋆) waardoor zij weder in zwang kwamen.
Als bilderdijk niets anders ware dan een Hollandsch Dichter, uitgever van oude Hollandsche dichtwerken, zou men zich over zijne weinige bekendheid buiten 's lands minder hebben te verwonderen; maar hij was tevens een universeel geleerde. Welnu, vraag eens aan een lid der Koninklijke Societeit te Londen, of aan een lid van de Akademie van Wetenschappen te Parijs, of zij wel eens hoorden spreken van een Hollander, hunnen tijdgenoot, die verhandelingen geschreven heeft over de geologie, in welke men over de ontleding des aardbols denkheelden vindt, die met denkbeelden van cuvier zonderling

{==250==} {>>pagina-aanduiding<<}
overeenkomen, en, met dezelfde schranderheid, het geheele anatomische zamenstel van een dier uit de voorwereld, uit een enkel van zijne opgedolven wervelbeenderen bepaalde. Die Hollander heeft bestaan en heette bilderdijk. Cuvier zag hem te Parijs komen, om zijne lessen bij te wonen. Cuvier onderhield zich somwijlen met hem, en ontving hem in den Plantentuin. Bij dit bezoek te Parijs bewees de dichterlijke geoloog, dat hij ook de geneeskunde had bestudeerd, en een hoogleeraar, die gaarne alle soorten van denkende geesten, alle soorten van vermaardheden rondom zijnen disch verzamelde, de geestige en minzame Dr. alibert, noodigde bilderdijk meer dan ééns ten eten, en stelde hem met dezelfde gerustheid voor aan de dames als dichter, aan de oudheidkundigen als archeoloog, aan de klassieke geleerden als uitlegger van homerus, aan de philologen als mededinger van hase en boissonade, aan de advokaten als regtsgeleerde, en aan de abten, die verdraagzaam genoeg waren om in de Rue de Varennes, tusschen eene tooneelkunstenares en een romanschrijver aan te zitten, als een godgeleerde, die de verborgenheden van alle godsdiensten had nagespoord.
De levensbeschrijving van bilderdijk is nog minder bekend dan zijne werken, waarvan men ten minste de titels kan noemen, die de groote verscheidenheid der onderwerpen doen vermoeden. Zijn vader, practiserend geneesheer, schijnt een voorstander van het aderlaten te zijn geweest, en zijnen zoon dikwerf aan die kunstbewerking te hebben onderworpen. (⋆) Bilderdijk schreef daaraan toe, dat hij zijne gezondheid door geregelde latingen moest onderhouden, en eene bijkans onafgebrokene koortsachtigheid, die nog op zijn zeventigste jaar zijnen pols als dien van een zesjarig kind deed kloppen.

{==251==} {>>pagina-aanduiding<<}

Hij was niet ouder toen een speelmakker hem den voet vermorselde. De toekomstige Hollandsche byron hinkte dus, even als de dichter van Childe-Harold. Dit gebrek had invloed op zijne bestemming. Te vergeefsch dreef zijn smaak voor het heldhaftige hem aan om de krijgsdienst te omhelzen, zijne kreupelheid dwong hem eene burgerlijke loopbaan te kiezen, en hij beproefde er onderscheidene, eer hij zich tot de letterkundige bepaalde. Het schijnt, dat hij in 1795 aan het Hof was verbonden door eenigerlei ambt, of door familiebetrekking, of misschien alleen door Staatkundige denkwijze. De omwenteling behandelde hem als een vijand, en hij zag zich gedwongen om in de ballingschap der Prinsen van Oranje te deelen, en stak over naar Engeland, alwaar hij aanvankelijk ging wonen te Hampton-court; maar welhaast in die residentie van Prins willem V geene genoegzame middelen hebbende om te bestaan, verliet hij haar, om zich te Londen te gaan vestigen. Daar gaf hij les in het teekenen, les in vreemde talen, en les in wetenschappen; want onvermoeid werkzaam, en niet langer slapende dan vier uren in het etmaal, was hij spoedig op de hoogte van al wat hij onderwijzen wilde.
Te Londen ontmoette hij den niet onverdienstelijken graveur schweickhardt, zijn landgenoot, die eene dochter had, katharina wilhelmina genaamd, met welke bilderdijk in het huwelijk trad. Zijne ballingschap duurde slechts tot de vestiging eener Hollandsche Monarchij, ten behoeve van lodewijk napoleon, broeder des Keizers, en vader van den tegenwoordigen President der Republiek. Alvorens naar zijn vaderland terug te keeren, had bilderdijk eene reize door Schotland gedaan, en de herinneringen aan ossian hadden hem aangevuurd, om eenigen der gedichten van macpherson te vertalen. Toen hij zich te 's Hage nederzette, zag Koning lodewijk, die er prijs op stelde een Hollandschen Koning te zijn, naar een man om, die hem in de taal zijns volks onderwijzen, en tevens met hem spreken kon over andere zaken dan enkel spraakkunst en woordvoeging. Bilderdijk werd

{==252==} {>>pagina-aanduiding<<}
hem voorgesteld, en hij moest wel aan Koning lodewijk behagen, die een man was van kennis, de letteren, de wetenschappen, en de dichtkunst beminde, en zelf als auteur de pen voerde. Zijn leermeester werd spoedig zijn vriend; maar niemand misprees het ook toen de Vorst hem tot Voorzitter van eene der Klassen van het Hollandsche Instituut benoemde. Om de oogmerken des Konings te dienen, die de Nederlandsche Nationaliteit meer voorstond dan zijn broeder den Keizer lief was, schreef bilderdijk verschillende tooneelstukken, waarvan de meeste onderwerpen aan de geschiedenis des Lands of aan Vaderlandsche overleveringen waren ontleend. Hebben die stukken grooten bijval gevonden? Dat is nog twijfelachtig. Wij hebben vooral een treurspel Cinna hooren noemen, in hetwelk de Dichter bewezen heeft corneille te hebben bestudeerd. Zoo veel is zeker, dat de Koninklijke kroon des leerlings niet langer duurde dan de dramatische kroon van den meester. Holland werd spoedig eene provincie van het groote Rijk.
Waarschijnlijk is het in de dagen geweest van het bezoek des Keizers en der Keizerinne in Holland, dat aan dezen de man werd voorgesteld, door wien zijn broeder zich in het Hollandsch had doen onderwijzen. Het behaagde den grooten napoleon niet altijd jegens letterkundigen minzaam te zijn; meer dan eenen heeft hij door de barschheid zijner vragen overbluft, als hij geen tijd had om over ossian, den dweependen zanger, of over corneille, den Staatkundigen dichter, te spreken, uit welken hij later, in het ledige der ballingschap, zich inbeeldde, wel een Staatsraad te hebben kunnen maken. Bilderdijk dan, werd hem als dichter voorgesteld. Op den naam, dien hij misschien voor het eerst goed hoorde, fronste hij de wenkbraauw, en vroeg hem: ‘Zijt gij in de letterkundige wereld bekend?’ - Bilderdijk antwoordde met Bataafsche koelbloedigheid: ‘Sire! Ik heb ten minste gedaan wat ik kon, om te verdienen in Holland bekend te zijn.’ De voorstelling had geene andere gevolgen. Misschien ware het goed ge-
{==253==} {>>pagina-aanduiding<<}
weest den Keizer vooraf te zeggen, dat bilderdijk eenigen der Ossiaansche gedichten vertaald, en een treurspel, Cinna, gemaakt had. Hij had beter gedaan hem ten minste met een genegen lachje te ontvangen; want in de Catalogus der honderd deelen van zijne werken vinden wij ook eene Ode aan Napoleon. Het is echter ook waar, dat bilderdijk, gelijk zoo vele andere dichters, tegen den man heeft geschreven, dien hij bezongen heeft. In 't kort, de Keizer kan zijne redenen gehad hebben om niet zoo geheel minzaam te zijn. Laten wij, Letterkundigen, regtvaardig zijn, zelfs jegens de Monarchen, wanneer ook zij, gelijk napoleon beweren, de voorstanders te zijn van de Nationale eer, en zelfs van de letterkunde van
het volk, dat zij regeren. - Was hij inderdaad onwetend, dien men van onwetendheid beschuldigde? Wie weet of men napoleon niet van den leermeester zijns broeders gesproken had, als van een dichter die de Nederlandsche Nationaliteit wel eens opwond tot naijver jegens de Fransche letterkunde, en in een zeer onwijsgeerigen uitval de taal van voltaire had uitgekreten voor ‘eene bastaardtaal, gesproken door jakhalzen en hyena's, béstemd om de goddeloosheid voort te planten, en de algemeene taal geworden door de hulpe des Satans.’ Wij vragen er onzen Hollandschen lezers verschooning voor, maar de Keizer kon, zelfs in Holland, niet instemmen met jan van gorp, die een boek schreef om te bewijzen dat de Hollandsche taal de oorspronkelijke taal van adam en eva is geweest. Deze van gorp evenwel, gaf, even als erasmus en zijne andere tijdgenooten, aan twee Latijnsche namen de voorkeur boven die, welke zijne vaderen hem, in de taal van het Paradijs, hadden nagelaten.
Bilderdijk nam een levendig deel in het geen hij oordeelde Holland te vernederen. Ter zelfder tijd troffen hem die huiselijke rampen, waarop wij zinspeelden bij 't noemen van zijne ‘Winterbloemen.’ - Om zijne gade afleiding te verschaffen, of om zich aan Staatkundige vervolgingen te onttrekken, verliet hij nogmaals zijn Vaderland

{==254==} {>>pagina-aanduiding<<}
en ging (n.b.!) te Groningen wonen. Bij zijne terugkomst vond hij Oranje op den troon, en Koning willem, naijverig op de gunst hem door Koning lodewijk bewezen, deed hem eene plaatsing aanbieden, die hij niet aannam. De dichters hebben, zelfs in Holland, somtijds wonderlijke gemoedsbezwaren. Intusschen beschuldigde men bilderdijk, een voorstander van achteruitgang, een anti-liberate dweeper te zijn.
In 1819 deed bilderdijk eene reize naar Frankrijk, en wij hebben reeds gezegd hoe hij zich bekend maakte aan cuvier, die, naar zijne waardeering, de meest omvattende geest was van den lateren tijd. (⋆)
Wij onderstellen, dat hij later nog eene tweede reis naar Parijs heeft gedaan. Vervolgens in Nederland teruggekomen, bleef hij bestendig alle de Muzen beurt om beurt huldigen, onder 't genot van het huiselijk geluk, dat zijne dierbare gade hem verschafte. Toen hij, den 18 December 1831, te Haarlem stierf, was hij meer dan tachtig jaren oud, en Schrijver van omstreeks honderd boekdeelen.
Er zijn vele afbeeldingen van bilderdijk bij zijn leven geschilderd, geteekend en in plaat gebragt. Het schijnt echter, dat de dichter, hoewel er altijd uitmuntende schilders en graveurs in Holland zijn geweest, zich verpligt achtte om alle die portretten, als hem niet gelijkende, te verwerpen. Southey haalt een dichterlijken uitval van hem aan, legen de kunstenaars, die hem het voorkomen gaven, de eene van een ontsnapten uit het gekkenhuis, de andere van een verschrokken gans; de

{==255==} {>>pagina-aanduiding<<}
derde van een aap of potsenmaker. Bilderdijk was ook niet beter voldaan over zijne borstbeelden (buistes) en over een boetseersel van zijn hoofd, in was gegoten als voor de pop eens paruikenmakers.







II.

Het was in 1825, toen robert southey eenige weken ten huize van bilderdijk heeft doorgebragt. Wij zullen met den Engelschen Dichter den Hollandschen Dichter bezoeken, door die brieven mede te deelen, in welke de eerste zijn togtje door Holland, en zijn verblijf te Leyden verhaalt.
Eenige weken vóór zijn vertrek (2 Mei 1825) schreef de laurent aan zijnen vriend henry taylor, die hem zou vergezellen:

Mijn waarde h.t.!

Gij hebt te weinig verwachting van Holland. Het is een wonderland in zich-zelven, én door zijne geschiedenis, én door de menschen en de werken die 't heeft voortgebragt. Het bestaan zelfs van den grond is eene natuurlijke en zedelijke zeldzaamheid. Hoe zeer ik de bergen bemin, ik denk toch meer aandoening te zullen ondervinden in Holland, dan in Zwitserland. In plaats van bergen te bestijgen zullen wij de trappen van torens en kerktorens beklinmen. Het algezigt van den toren van Haarlem is, zegt men, een van de indrukwekkendsten der wereld. Des avonds vertoont het zich 't voordeeligst.
Ik heb de belangstelling, welke mij, toen ik nog een kind was, watson's geschiedenissen van filips II en filips III inboezemden, nog niet kunnen vergeten. Wel heb ik die sinds toen niet herlezen, maar ik heb vele andere werken gelezen, waarin de krijg der Hollanders tegen de Spanjaarden uit de twee tegenovergestelde gezigtspunten wordt beschouwd, en geen land in Europa is mij, als geschiedtooneel, belangrijker dan dit. Misschien hebben mijne gewone letteroefeningen mij, meer dan een ander, tot die soort van sympathie gestemd; maar ik

{==256==} {>>pagina-aanduiding<<}
zou geene verre reize ontzien om de plaats te beschouwen, waar eene gebeurtenis, onverschillig welke, is voorgevallen, die mijn hart van grootmoedig gevoel deed kloppen, of het graf te bezoeken van iemand, dien ik hoop te ontmoeten in eenen anderen toestand van bestaan.
Mijne vertaalster, katharina wilhelmina bilderdijk, is bedaagd genoeg om uwe moeder te zijn. Zij heeft hare vertaling aan mij opgedragen, in zeer aandoenlijke verzen, op den dood van haren zoon, dien zij op zee verloor, en herdenkt daarin, hoe zij, eer het doodberigt tot haar gekomen was, eenige plaatsen uit den Roderick op zich had toegepast. God zegene u!

r.s.

Robert southey voegde zich te Londen bij de Heeren henry taylor, neville while en arthur mallet en stak met hen over van Douvres naar Boulogne, om vandaar naar Bussel te gaan, na het slagveld van Wererlov nog eens bezocht te hebben.
Een onaangenaam toeval verstoorde het reisplan eenigermate. Southey had, vóór zijn vertrek uit Engeland, aan den voet eene kleine wond gekregen, door 't knellen van een te naauwen schoen. De hitte had deze anders onbeduidende kwetsuur reeds doen ontsteken, toen, te Bouchain, een van die diertjes, welke men ongaarne ruikt en ongaarne noemt, juist het zieke deel voor zijnen beet verkoos, en het op eene onrustbarende wijze vergiftigde. Southey schreef te Antwerpen in zijn dagboek: ‘Daar zit ik nu gevangen, met den voet in pap, en van ganscher harte wenschende weder te huis te zijn.’ Na verloop echter van eenige dagen vergunde hem de chirurgijn om de reize voort te zetten. Hij deed dat, in weerwil van zijne smarten, maar te Leyden moest hij nogmaals een heelmeester te hulp roepen. Toen bilderdijk en diens echtgenoote zijne aankomst vernomen hadden, drongen zij er dadelijk op aan, dat hij bij hen zoude komen. Zijn eerste schrijven uit hun gastvrije huis is aan Mistress southey:

{==257==} {>>pagina-aanduiding<<}

Leyden, Donderdag 30 Junij 1825.
Waarde edith! Mijn voet is tamelijk wel en zal, naar alle waarschijnlijkheid, in drie of vier dagen geheel genezen zijn. Na met dit berigt begonnen te zijn ‘tot uwe geruststelling’, zoo als de herbergiers te Besançon om het andere woord zeiden, heb ik u te melden, dat ik bij den Heer bilderdijk aan huis ben, waar men alle mogelijke zorge voor mij draagt, mij alle mogelijke goedheden bewijst, en ik al de gemakken heb, die Leyden kan opleveren.
Nu moet gij weten, hoe ik hier gekomen ben. Mij tot den Heer bilderdijk gewend hebbende met verzoek om, voor taylor en mij, eene woning te doen zoeken, antwoordde hij, dat het niet gemakkelijk was er eene te vinden, en stelde ons beiden voor om bij hem te komen. Van zulk een aanbod mogt niet ligtvaardig worden gebruik gemaakt. Henry taylor ging zelf aan 't zoeken, en zag eenige kamers, die zeer wel voor ons geschikt waren; doch als men hem vroeg: voor hoe lang wij wilden huren? - en hij dan antwoordde: voor acht of tien dagen misschien, zeide ieder: dat hij voor zulk een korten tijd in een logement moest gaan. Dit eindigde zóó, dat ik de gastvrijheid aannam, die mij met zoo vele blijken van opregtheid werd aangeboden, dat dááraan niet viel te twijfelen: maar taylor bleef in het logement. Dus gingen neville while en arthur mallet, dingsdag morgen, naar den Haag, en des avonds deed ik mij, met mijn kreupel been, mijn koffer en reistasch naar 't huis van den Heer bilderdijk overbrengen.
Gij kunt u wel voorstellen hoe verlangend ik was om de meesteresse van het huis te zien (⋆), en toch zag ik haar niet terstond, door de schaduw der boomen en mijn slechte gezigt. Zij was voorkomend en hartelijk, sprak

{==258==} {>>pagina-aanduiding<<}
uitnemend goed Engelsch, zonder veel te haperen, en zonder eenigerlei vreemde uitspraak. Den eersten avond vlotte alles nog zoo niet van zelf. Men had een souper gereed gemaakt, dat zóó laat werd opgezet en, dank zij het langzame dat alle verrigtingen in dit land schijnt te kenmerken, zóó lang duurde, dat ik eerst ten een ure in mijn bed kwam. Mijne slaapkamer is gelijkvloers, naast de eetkamer, die mij is ingeruimd. Alles is er zeer behagelijk (comfortable) en zindelijk. Des morgens bij 't opstaan vroeg ik mijne melk om te ontbijten (⋆), en toen de Heer droesa(?) de heelmeester kwam, had ik het genoegen te hooren, dat hij de wond eerst des avonds zou verbinden, en 't verband dan vier-en-twintig uren laten blijven, wijl er een begin van genezing was. - De Heer bilderdijk bragt mij eenige zeldzame handschriften van oude Hollandsche dichters, en de ochtend ging genoegelijk om. Taylor at met ons te half drie. Het middagmaal duurde, ik weet niet hoe, tot zes of zeven ure. Ik verzocht om een avondëten zoo als ik 't te huis gewoon ben, gebruikte dus een weinigje koud vleesch, en lag vóór elf ure te bed. Mijn slaap was goed, en de voet gaat voort te genezen. De Heer droesa verliet mij, eer ik de pen opnam om aan u te schrijven. Aanstaanden Zondag hoop ik door het huis te wandelen, en dan is mijne gevangenschap spoedig uit. Pijn heb ik niet en ook geen ander ongemak dan mijn been altijd uitgestrekt te houden op een stoel of zitbankje.
Gij wenscht zeker, mijne lieve edith! dat ik u iets melde van de familie, bij welke ik - moet ik zeggen zoo ongelukkig, of zoo gelukkig? - ben ingeleid. Het huis is aangenaam gelegen, in eene zeer levendige straat,(?) met eene rij boomen en eene gracht er voor, en is groot genoeg, en bevat alles wat de bewoners voor hun gemak en genoegen noodig hebben. De eenige zoon van mijn gastheer, lodewijk willem, is bij zijne onders te huis.

{==259==} {>>pagina-aanduiding<<}
De Heer bilderdijk is, even als ik, geen voorstander van de openbare scholen. Dit kind heeft een bijzonder gelaat, hetwelk mij belang inboezemt. Het is blijkbaar van eene zwakke gezondheid. Zijne kleeding is net, maar stijf (grave), en ik schep vermaak in zijne ongemeene beleefdheid jegens mij, en in 't genoegen, dat hij aan tafel toont, zoo vaak ik hem aanspreek of eenige oplettendheid bewijs. - Aan tafel worden wij door eene jonge vrouw bediend. Ik wenschte, dat gij haar eens zaagt, want het is eene figuur nog vreemder dan die van de Portugesche meid maria rosa, toen gij ze voor de eerste maal gezien hebt. Evenwel, zij is minder vrolijk. Hare kleeding bestaat uit zwart en wit, is volmaakt zindelijk, en geeft haar precies de treurige bevalligheid van een bagijntje. Haar muts is zeer klein. en van voren met een smallen rand, die naauwelijks zoo ver uitsteekt als het groene oogenscherm, dat ik soms opzet. Van achteren rust die muts op de wortels der hairen, die geheel naar het voorhoofd zijn gekamd (?). Zij is even blank als hare muts, en slank en welgemaakt; in één woord: ware zij niet zoo uitermate bleek, dan zou ze tamelijk aardig zijn. Eene andere vrouw, die zeldzamer voor den dag komt, draagt eene minder stemmige kleeding, maar ziet er toch ook niet minder vreemd uit, in hare soort.
Niets is mij zoo aangenaam als een gesprek met den Heer bilderdijk. Dr. bell zelfs is niet zóó vol leven, vuur en geestdrift als hij. De Heer bilderdijk doet mij telkens aan hem denken; ofschoon zijn Engelsch veel minder zuiver is dan dat van Dr. bell. (⋆) Hij schijnt er van opgetogen te zijn een gast te hebben, die hem kan verstaan en die naar hem luistert; te meer omdat hij vele trekken van overeenkomst tusschen ons vindt, want hij is werkzaam, gelijk ik 't geweest hen; hij heeft over eene menigte onderwerpen geschreven; hij wordt even gestadig aangevallen door de liberalen van zijn land, als ik door de liberalen van het mijne, en hij lacht om de aanvallers even hartelijk als ik: even hartelijk en even

{==260==} {>>pagina-aanduiding<<}
vrolijk. - Met Mevrouw bilderdijk word ik regt vertrouwelijk. Haar echtgenoot spreekt steeds over haar met al het vuur van zijnen geest. Hij bemint haar innig en is trotsch op haar, en heeft reden om dat te zijn. Ook zij, van haren kant, is niet minder trotsch op hem. Het leven van Mevrouw bilderdijk schijnt bijkans een wonder te zijn, na alles wat zij heeft geleden.
Vrijdag morgen. Mijn voet wordt beter en beter; de genezing zal niet uitblijven. Met behulp van een rotting wandel ik nu kamer uit, kamer in. Mijn tijd gaat zeer aangenaam voorbij. Nooit in mijn leven heb ik iemand ontmoet, zóó merkwaardig en zóó belangrijk als mijn gastheer. Mevrouw bilderdijk is 't niet minder dan haar echtgenoot. Ik zal u bij mijne terugkomst veel te vertellen hebben. In de eerste dagen der volgende week hoop ik weder vrij te zijn, en zal te ligter kunnen reizen, daar men hier reist per trekschuit; zoodat mijn been in rust kan blijven. Kwel u dus niet meer met eene kwaal die voorbij is, en zulke gelukkige gevolgen heeft gehad. Nogmaals, God zegene u!

r.s.

Leyden, Donderdag 7 Julij 1825. (⋆)

Waarde edith!

Zie hier hoe wij dagelijks leven. Des morgens ten 8 ure klopt lodewijk aan mijne kamerdeur. Al mijne bewegingen om mij aan te kleeden zijn zoo geregeld als die van een uurwerk, en als ik in het naaste vertrek kom, staat het ontbijt gereed op eene tafel, die, tot mijn gemak, bij de sofa is geplaatst. Ik neem plaats en zit op een kussen, met mijn kranke been op een ander. De sofa is met zwarte trijp bekleed. Het gezin ontbijt met

{==261==} {>>pagina-aanduiding<<}
koffij en ik met een grooten kop warme melk. Op de tafel zijn twee soorten van kaas, waarvan de eene, die men Leydsche kaas noemt, zeer sterk met kruidnagelen en komijn is toebereid; zij wordt aan het ontbijt, in zeer dunne sneedjes, op brood met boter gebruikt. Het brood is zeer zacht, gekneed, en in kleine rollen met een dunne korst gebakken. De boter is overheerlijk, maar zoo week, dat men die brengt in een potje(?). Eer wij beginnen neemt de Heer bilderdijk zijn kleine grijze mutsjen af en bidt stil, niet langer dan noodig is. Dan vat hij gewoonlijk de hand zijner gade, en zij zetten zich naast elkander, tegenover mij; lodewijk zit aan het eind der tafel. Tegen twee ure komt de Heer droesa mijn voet verbinden, die met een mijner zijden doeken omwonden is. Als het koud is, wind ik er, over mijn pantalon, nog een tweeden om, en zelfs nog een derden; zoodat mijn been niet slechts een welvoegelijk, maar zelfs een prachtig voorkomen heeft. Na het ontbijt en de thee wascht Mevrouw bilderdijk-zelve de schoteltjes, den trekpot en de kopjes. De Heer bilderdijk brengt een gedeelte van den ochtend met mij door. Het overige besteed ik aan 't Hollandsch lezen, of, gelijk heden, ga ik naar mijne kamer om te schrijven. Henry taylor bezoekt mij des namiddags, en hij wordt telkens ten eten gevraagd; dat hij twee of drie malen 's weeks aanneemt. Wij eten te half drie of drie ure, en het behaagt mij zeer, dat de maaltijden geheel Hollandsch zijn. Gij weet, dat ik een sterk eter ben, en den eetlust, zoo wel als den moed, in mijne gevangenschap behouden hebbende, eet ik van alles wat er gediend wordt. Varkens- of schapenvleesch komt er niet op tafel, omdat men 't schadelijk acht voor mijne wond, en om dezelfde reden is men zeer zuinig met peper. Overigens zijn de spijzen sterk gekruid. De saus bij de
visch heeft meer van eene taart dan van gesmolten boter, en is insgelijks prikkelend van smaak. Men zet de baarsen op, als zij klein zijn - de kleinen worden voor de besten gehouden - in eenen schotel, waarin zij schijnen te zwemmen; zij zien er dan smakelijk uit en zijn inderdaad heerlijk. Bij gebraden vleesch (dat klein van stuk is) biedt men de sjeu aan in eene sauskom, die den vorm van eene schuit heeft. De verscheidenheid van groenten is zeer groot: jonge erwten, peulen, porselein, bloemkool, groote boonen, wortelen, rapen, aardappelen, enz. Maar behalve dit eet men nog zonderlinge dingen bij het vleesch. Gisteren had ik zeer zoete en sterk gekruide gebakken appelen, met gebraden gevogelte: een anderen

{==262==} {>>pagina-aanduiding<<}
dag kweepeer uit eene compotte op mijn bord gekregen hebbende, zag ik met verwondering, dat het was om gegeten te worden met ossenragout. Als ik iets van een schotel neem, weet ik nooit of het gesuikerd is, of nog zout behoeft; evenwel smaakt alles zeer goed, en zijn de puddingen uitmuntend. De maaltijd duurt lang en wordt altijd gevolgd door aardbeziën en kersen. Tweemaal hebben wij room met aardbeziën gehad, de room was zeer dik en op het punt van zuur te worden. Ook hebben wij meloenen en bessen, de eersten van het jaar, gehad. Na de koffij laat men mij een uurtje slapen. Vervolgens komt de thee. Te half tien soupeert men. Dan gebruikt de Heer bilderdijk melk, en ik een weinig koud vleesch, met groente in zuur, of gestolde vleeschsjeu in den vorm van gelei (gelée). Men zet ook olijven, als augurkjes of groente in azijn. Ten half elf ga ik te bed. De Heer bilderdijk, die bijkans geheel niet slaapt, blijft dan nog drie of vier uren op.
Tweemaal hebben wij hier een Fries gehad, dien wij wel eens te Keswick kunnen zien, daar hij spreekt van naar Engeland te gaan, tot het doen van letterkundige nasporingen. Hij heet halbertsma, en is predikant bij de Doopsgezinden te Deventer. Ook de jonge Graaf hoogmandorp (⋆) is hier tweemaal geweest; een schoon jongman; een der acht Hollanders, die, toen de Heer bilderdijk ziek was, zes weken lang bij zijne sponde wilden waken. Een ander maal kwam Dr. burgman, een jonge man, met een bijzonder gelaat en zeer geleerd, thee met ons drinken. Nooit hoorde ik iets aangenamers, dan het spreken van mijn gastheer, en ik zie geene mogelijkheid om er u een denkbeeld van te geven. Het onderwerp, waarover hij spreekt, is altijd zóó belangrijk, dat 't alleen reeds voldoende zou zijn om de aandacht der hoorders gaande te houden. Voeg daarbij zijne niet te beschrijven levendigheid en allerbijzonderste taal. Ik ben er zeker van, dat ik niet half zoo koddig ben, wanneer ik Fransch wil spreken. Hij spreekt 't Engelsch als Hollandsch uit, en vermengt het met ik weet niet hoe vele andere talen: nu met een woord Latijn. dan met een Fransch woord. straks met een Hollandsch woord, die hij allen tot Engelsche woorden maakt. Vandaar de wonderlijkste gezegden. Zoo b.v. in plaats van: ik heb dat genoegen gehad, zegt hij: ik ben aangenaam geweest (I was pleasant, in plaats van I was pleased); en in stede van te zeggen:

{==263==} {>>pagina-aanduiding<<}
dat eene arme vrouw, die met hem in eene diligence zat, bij 't omvallen gewond werd (wounded), zal hij u zeggen, dat zij erg gezegend werd (blessed). In weerwil daarvan, is er in alles wat hij zegt zóó veel kennis, vernuft, afwisseling en rijkdom van gedachten, en in hem zóó veel goedheid, welwillendheid en opregtheid, dat ik mij nooit met iemand onderhouden heb, die mij grooter belangstelling inboezemde. Hij herinnert mij elken dag meer aan Dr. bell.
Ik heb, uit een woord dat hem ontviel, vernomen, dat Mevrouw bilderdijk zijne tweede echtgenoote is. Zij zijn trotsch op elkander, en hebben ook regt dat te wezen. Zij heeft een aanzienlijk getal dichtstukken gemaakt. waarvan eenigen met gedichten van hem, en anderen afzonderlijk, zijn uitgegeven. Velen er van zijn godsdienstige verzen en daaronder zulke, die hare innigste gemoedsaandoeningen in verschillende beproevingen en levenssmarten uitdrukken. Eenigen hebben mij somtijds aan zekere van mijne eigene gedichten, anderen aan die van Miss bowles doen denken. Men zou het bijna onmogelijk achten, dat eene vrouw, zoo zacht, zoo kalm. zoo stil, zoo zedig en zonder de minste gemaaktheid, eene toegejuichte Schrijfster is, en als dichteres zelfs de hoogste plaats in haar land bekleedt.
De geldelijke voordeelen der letterkunde zijn hier ellendig; in dat opzigt sta ik tot den Heer bilderdijk, zoo als Sir walter scott staat tot mij.
Lodewijk (zoo wordt die naam gespeld) is een beminnelijk kind, de eenig overgeblevene van zeven kinderen. Hij is zeer gevoelig, en ik kan hem niet aanzien zonder eene heimelijke vrees: want hij is niet sterk, en ik ben bang, dat het klimaat, zoo gunstig voor zijn vader, voor hem nadeelig zal zijn.
De Engelsche boeken zijn hier zoo zeldzaam, dat de bilderdijken geen ander werk van mij gezien hebben dan de Roderick. Ik heb natuurlijk geschreven, dat men mij eene volledige verzameling mijner gedichten, benevens de geschiedenis van Brazilië, moet zenden, en daar e. mav thans te Londen is, heb ik hem verzocht, als een geschenk van zijnentwege aan Mevrouw bilderdijk, er een exemplaar der Restes poétiques de Kirke White (⋆) bij te voegen. Ik zal nooit erkentelijk genoeg kunnen zijn voor de goedheden, waarmede ik hier overladen wordt. Verbeeld u eens het onderscheid tusschen een logement met alle zijne ongemakken, en het leven in een gezin als dit,

{==264==} {>>pagina-aanduiding<<}
hetwelk mij in al zijne woorden en handelingen bewijst, dat het er vreugde in vindt mij onder zijn dak te hebben.
Het meest sukkel ik met mijn bed. Er zijn, ik weet niet hoe veel hoofdkussens, maar bovendien een klein, daar ik óók mijn hoofd op heb gelegd, tot ik ontdekte. dat het dienen moet om de lenden te ondersteunen. Omtrent alle dingen kan ik hier goed onderrigt bekomen, maar er is niemand om mij te leeren hoe men in een Hollandsch bed komt, en hoe men er zich in nederlegt. - Op de waschtafel staat een flakon met brandwijn, om den mond te spoelen.
In sommige soepen en sausen doet men hier safraan. Gisteren kwam er merg uit eene terrine, om op sneedjes geroosterd brood gegeten te worden. Ik eet van alles, maar leef in gestadige vrees voor iets als pens (?) of pudding in reusel (?). Omtrent een uur vóór het middagmaal brengt men een fraai mahoniehouten likeurkistje binnen; daaruit neemt men een kristallen blaadje en kleine glaasjes met vergulde randen, en wij gebruiben een weinig likeur met een beschuitje. Deze beschuit heet Deventer beschuit (⋆), en men verhaalt er eene oude historie van. Het deegmengen voor deze beschuit werd gewoonlijk alleen aan den Burgemeester dier stad toevertrouwd, en als de bakker de bestanddeelen er voor gereed had, zond men om dat hoogste regeringslid. Aan hem behoorde het regt of de ambtspligt, om in het deeg datgene te doen, wat de Deventer beschuit zoo uitmuntend maakt, en haar dien bijzonderen smaak geeft.
Ik zal u veel kunnen vertellen: want ik weet niet. ooit zoo vele vermakelijke, leerzame, treffende en belangrijke dingen vernomen te hebben, als sedert ik in dit huis gevangen ben.
God zegene u, mijn waarde edith.

r.s.

Aan Miss katherine southey.

Amsterdam, Zaturdag 16 Julij 1825.

Mijne lieve kate!

Dingsdag hebben wij een genoegelijken dag op het water gesleten, en wij zagen genoeg van de Rijnsluizen om van eene dwaling terug te komen, wegens de natuurlijke gesteldheid des lands. Het is volstrekt onwaar, dat de zee hooger is dan de torens van Leyden (!!). De waarheid is, dat de waterspiegel in Holland gemeenlijk

{==265==} {>>pagina-aanduiding<<}
iets boven den stand der eb, en een weinig beneden dien des vloeds is. Dat de landerijen lager liggen dan de rivieren en kanalen, komt dáárdoor, dat de beddingen der rivieren verhoogd zijn, door het slijk dat hunne wateren aanvoeren, of omdat de landerijen vroeger meren of moerassen waren, die droog zijn gemaakt.
Woensdag ging ik met henry taylor naar den Haag, alwaar ik het Museum van schilderijen bezocht, en een bezoek bragt aan een Hollandschen letterkundige, den Heer de clercq, een Improvisator. Des avonds keerde ik terug. Donderdag bragt ik mijne zaken van boekhandel ten einde. o Wat vreugde als mijn kist met grootsche folianten te Keswick zal aankomen! Welk een lust hen uit te pakken en op de nieuwe planken te zetten, die er voor noodig zullen zijn! Wat genoegelijke avonden zal ik er, 't geheele jaar, aan te danken hebben!
Na het middagmaal deden wij wat de Heer bilderdijk eene wandeling met rijtuig noemt, en dronken thee in een dorp, waar wij een aardige ontmoeting hadden met de herbergierster, eene vrouw van een allerzonderlingst voorkomen. Zij was, eenige dagen te voren, jarig geweest, en hij die gelegenheid had de leerling van den Chirurgijn een vers op haar gemaakt. Dat bragt zij den Heer bilderdijk, die 't voorlas, zoo als wordsworth een kreupeldieht zou hebben voorgedragen, als men 't hem, onder zulke omstandigheden, in eene herberg ter lezing gegeven had. De vrouw stond overeinde, en hoorde in sprakelooze verrukking, haren lof, op gezwollen toon, met een daverende stem, onder de noodige gebaren uitgalmen. Mevrouw bilderdijk behield wonder wel hare bedaardheid. Ik zat naast haar, niet wetende of de verzen goed of slecht waren, maar oneindig door het tooneel vermaakt, en de meid, door de niet gewone galmen aangelokt, stond tusschen de bessenboomen in den tuin te luisteren, gelijk milton's eva in het aardsche Paradijs.
Gisteren vergezelden onze goede vrienden ons een eind wegs in de trekschuit, en wij namen, met veel leedwezen aan weêrszijden, afscheid van elkander. Als de Heer bilderdijk, gelijk hij mij heeft beloofd, een zomer bij ons kan komen doorbrengen, zal dat voor mij de aangenaamste zaak ter wereld zijn, want nooit heb ik ergens een welwillender en hartelijker onthaal gevonden, en nooit heb ik twee menschen ontmoet, met welke ik in de meest gewigtige opzigten zoo zeer overeenkom. - Ook lodewijk is een beminnelijk kind, dat zich inder-
{==266==} {>>pagina-aanduiding<<}
daad aan mij gehecht heeft. Hij is de eenig overgeblevene van acht kinderen, die de Heer bilderdijk bij zijne tegenwoordige gade, en van zeven, die hij bij zijne eerste gade heeft verwekt. In weerwil van het spijtig ongeval, dat mij onder hun dak heeft gebragt, is geen enkel tijdvak mijns levens zoo genoegelijk omgegaan als dat hetwelk ik doorbragt bij hen.
Wij bleven te Haarlem eten, en kwamen daarna te Amsterdam.
God zegene u - mijn lieve kind!
Uw liefhebbende Vader

r.s.

In Junij van het volgende jaar ging southey nog eens naar Holland, alleen om den Heer en Mevrouw bilderdijk te bezoeken. Dit tweede bezoek was kort, en heeft niets bijzonder merkwaardigs opgeleverd. Wij zullen er niet anders over mededeelen dan southey's brief, van April 1826, aan den Bisschop van Limerick, om zich te verontschuldigen, dat hij aan een uitstapje naar Holland de voorkeur gaf boven een uitstapje naar lerland, dat de prelaat hem had voorgesteld.
- - - ‘De Heer en Mevrouw bilderdijk kunnen mij niet komen zien, ik ga dus hén nog eens bezoeken. Al lag Leyden tien maal verder af, zou ik de reize toch doen, om het genoegen dat ik er mede geven en er zelf door smaken zal. Ik kende bilderdijk niet anders dan uit zijne brieven, toen ik aan zijn mededoogen werd overgeleverd. Maar hij is een dier menschen, wier opregt en open hart men dadelijk doorziet. Sedert ik hen (de bilderdijken) ken, heb ik dikwerf tot mij-zelven gezegd, dat ik eene reis rondom de wereld had kunnen doen, zonder twee personen te ontmoeten van eene geaardheid zoo zeer in harmonie met de mijne; met uitzondering van dit, dat mijn gastheer een ware Hollander is van den ouden stempel, en den Vaderen van de Dordsche Synode waardig.
Hij is over de zeventig jaren oud, en alles wat hij naar ziel en ligchaam geleden heeft, in aanmerking genomen, is het wonder dát hij nog leeft. Van de vroegste jeugd af ziekelijk, werd hij, nog kind zijnde, door de geneeskundigen opgegeven, doch gered door een wanhopigen maatregel van zijn vader, die 't waagstuk ondernam, door herhaalde aderlatingen zijn bloed te vernieuwen. Dit heeft echter ten gevolge gehad, dat hij op geregelde lijden zijn toevlugt tot het lancet moet blijven nemen; zóó, dat men hem nog op de jaren die

{==267==} {>>pagina-aanduiding<<}
hij bereikt heeft, van zes tot zes weken den ader moet openen. Zijn pols is altijd als die van een mensch, dat koorts heeft. Nooit heeft hij langer dan vier uren in het etmaal geslapen, en hij ontwaakt altijd met hetzelfde gevoel van vermoeijenis, alsof de slaap hem meer afmat dan de gestadige arbeid van den geest, waaraan hij zich overgeeft. Niemand zijner landgenooten heeft zoo veel, over zoo velerlei onderwerpen, en zoo goed geschreven; - dit erkennen zelfs zijne vijanden, en vijanden van hem zijn alle de liberalen en afvalligen (?). - Zijn vermogen is in de revolutionaire schipbreuk geheel vergaan, en daar hij de vertrouwdste en getrouwste vriend des Stadhouders was geweest (?), ontving hij die belooning, welke de getrouwheid, na eene omwenteling, gewoonlijk ontvangt. Het Huis van oranje gelijk al de herstelde Huizen, heeft het Staatkundig geoordeeld zijne vijanden te bevoordeelen en zijne vrienden te veronachtzamen. Een klein jaargeld van (omstreeks) 140 pond Sterl. (f 1800.-) is alles wat hij bezit. Den Hoogleeraarstoel, dien de Koning hem beloofd had, geeft men hem niet, uit vrees van de liberalen te mishagen.
Onder de Staatkundige beroeringen is zijn leven bedreigd geweest; in de ballingschap was hij op het punt geen brood meer te hebben. Na acht kinderen bij zijne eerste gade, en zeven bij zijne tegenwoordige te hebben verwekt, blijft hem slechts een zoontje van twaalf jaren over; een kind zoo rijk begaafd als mogelijk is, maar zoo zwakkelijk van gestel, dat men 't niet zonder bekommering kan aanzien. Zijne echtgenoote is vier-en-twintig jaren jonger dan haar man en dien in alle opzigten waardig. Nooit heb ik eene vrouw gezien, die, als vrouw, meer achting en bewondering verdient. Wie haar niet kennen, zouden nimmer vermoeden, dat eene zoo eenvoudige persone eene dichteresse is van groote vermaardheid. - De gelaatstrekken van bilderdijk doen, bij den eersten blik, zijnen verstandelijken rang kennen, maar hij vereenigt daarmede verhevenheid van geest en nederigheid, in de beste beteekenis dier woorden. De man en de vrouw zijn beiden zóó volmaakt voor elkander geschikt, en zóó gelaten in hun lot, zóó innig en zóó kalm godsdienstig, bij gevolg zóó gelukkig en zóó dankbaar aan God, dat de schuld aan mij ligt, wanneer ik door hunne kennismaking niet beter ben geworden. - -

r.s.

Toen robert southey deze gemeenzame brieven schreef, dacht hij er niet aan, een oordeel over bilderdijk en diens echtgenoote voor de nakomelingschap uit te spre-
{==268==} {>>pagina-aanduiding<<}
ken. Om zich van zijne verpligtingen aan hen plegtig te kwijten, vlocht hij den lof van het echtpaar in een dichterlijken brief aan allan cunningham. In dien brief, in September 1828 uitgegeven, noemt hij zijnen Hollandschen gastheer: een geleerde, een dichter, een wijze, een waar patriot, een menschenvriend, een onderworpen Christen, en een man van genie, aan wien, om een Europeschen roem te verwerven, niets anders ontbroken heeft, dan te schrijven in eene in Europa meer bekende taal.
Ondanks dien brief echter bleef bilderdijk, in Engeland, zóó zeer onbekend, dat nog in het vorige jaar zijn naam in den vorm van eene vraag werd voorgesteld aan de lezers van een weekblad, getiteld: Notes and Querries, hetwelk aan zijne vrijwillige medewerkers, letterkundige raadsels opgeeft, waarvan de oplossingen korte, inlichtende artikels vormen. De vraag naar bilderdijk heeft naauwelijks eene halve bladzijde druks ten gevolge gehad, nog geteekend met den Hollandschen naam james douza, en die kwalijk een drietal regels tot onze eigene aanteekeningen heeft bijgedragen. Wij herhalen dus voor onze vrienden in Holland de vraag der Notes and Querries, wel wetende, dat wij er niet op hebben geantwoord, dan met eene zeer onvolledige levensschets. De brieven van southey echter oordeelden wij wèl geschikt om door de Hollanders-zelven met belangstelling gelezen te worden, wegens de huiselijke bijzonderheden, die zij bevatten.

Hiermede eindigt het Artikel in de Revue Britannique, die tot ons leedwezen den titel niet opgeeft van het Engelsche Tijdschrift, waaruit het is overgenomen.
Wij zijn den ongenoemden Brit, die 't heeft zamengesteld en wereldkundig gemaakt, grooten dank schuldig; want hij doet er eene eerste, gewigtige poging mede, om den éénigen bilderdijk den Europeschen roem te doen verwerven, dien hij verdient. De aanteekeningen en brieven zijn wèl berekend om de aandacht in het Buitenland op hem te vestigen, al vinden wij, Nederlanders, die beiden niet geheel naauwkeurig en ten deele zelfs niet gegrond. - Maar het is nu ook te hopen, dat de Heer da costa, of eene andere bevoegde pen er door zal worden opgewekt om den Schrijver van het Artikel, overeenkomstig zijn verzoek, behulpzaam te zijn tot het doen van verdere mededeelingen omtrent den grooten Meester en zijne verschillende werken, opdat hij spoedig meer algemeen gekend en erkend worde in zijne waarde.
De Vert.





{==269==} {>>pagina-aanduiding<<}

Mengelwerk.

Mijmering.

O Die Theoriën! o Al dat zwart op wit, om voor allen, hoe ongelijk, gelijkelijk te dienen! Het is waar, er moet Wetboek, Staatsregeling, grondslag, algemeen beginsel, regelmaat, regt zijn; maar er mag toch wel iets vaderlijks blijven. Alles is en kan voor allen, overal, zoo maar niet gedijën: groot en klein verschillen. Amsterdam is geen Sloterdijk of Buiksloot. Al wat regterlijk, al wat wettelijk is, rust op de eeuwige, goddelijke beginsels van Godsdienst, zedelijkheid, gezond verstand en juist gevoel. In letters is niet alles te omvatten en te omschrijven. De woorden vormen zinnen. Zij drukken denkbeelden uit, die, niet altijd op het naauwkeurigst, door woorden worden vertegenwoordigd, waarmede men schermen, waaraan men knagen, waaraan men plukken en pluizen, waarover men pleiten kan. Door menschen moet alles gesteld, uitgelegd, toegepast en uitgevoerd worden, en menschen zijn en blijven menschen, in en met zich-zelve, en onderling verschillende, veranderlijke, afhankelijke wezens in den volsten zin des woords. In Regtbanken, in Staatsvergadering zitten

{==270==} {>>pagina-aanduiding<<}
niet altijd dezelfde eveneens gestemde leden. Een vonnis van den Hoogen Raad zelfs kenmerkt zich als uitspraak van bepaalde menschen, die als regters, op de zaak, op dat oogenblik, gezeten hebben: vandaar, zelfs in de hoogste Regtbanken wel eens tegenstrijdigheid van uitspraak. Iedere mensch of magt moet ook niet buiten zijnen kring gaan. Eigenlijk mag of moet ook geen magt of gezag zich zóódanig boven alle andere verheffen, dat zij boven alle eene dwingende magt wordt, daar, gelijk al het menschelijke, ook zij, aan dwaling en willekeur onderworpen is. Moet dan het geweld de baas of een dwingeland zijn? Homerus zeide wel: ‘Één moet de baas, één moet Koning zijn,’ - maar er moet toch een waarborg zijn, dal Koningen geene dwingelanden worden. Wel! - daarom heeft men de Constitutionele Mogendheden, Wetgevende Vergaderingen, die zijn met, en als tegenover de Uitvoerende Magt bij Koningen of Prinsen, te zamen de eigentlijke en geheele Magt. Maar geeft dat ook niet weder eenige belemmering? bevordert dat vlugheid? tijdige uitvoering? Zitten de gelijkheid en waarheid in die groote talrijke volksvergaderingen van zoo vele feilbare menschen steeds vóór? En klimmen zij met hen ten spreekgestoelte? Zijn zij beter? Is men zoo veel gelukkiger, wanneer alles als overgehaald, gedistilleerd en gefiltreerd wordt door Raden, Staten, Ministers, Kommissiën, Afdeelingen? Door overhalen en weder overhalen vervliegt niet zelden de kracht, de spiritus, de geest, en blijft er niet zelden caput mortuum, doode stof, over, of komt er veelal onevenredigheid, verlamming, uitstel, somwijlen afstel. Zoo is het in het hooge en groote; niet anders in het kleine en mindere. Ieder mensch wordt gezegd een wereld te zijn. Hoe

{==271==} {>>pagina-aanduiding<<}
zullen die werelden zich onderling bewegen? hoe geregeld wentelen, rollen? hoe zich aantrekken en terugstooten, zonder elkander te raken, buiten Hemelsch Bestuur? Zonder invloed van Boven gaat het niet; maar wie berekent ook hier het meerdere en mindere? het middellijke en onmiddellijke? het noodzakelijke? en niet stuitende met wil en vrijheid? Het regeren is waarlijk geene zoo gemakkelijke zaak, als men oppervlakkig wel denken zou. Ieder gevoelt het in hooger en lager kring. Die zijne eigene feilbaarheid gevoelt, en zijn eigen geweten raadpleegt, is er misschien het beste aan: maar ook dát geweten heeft zijn voorspraak, zijnen advocaat niet zelden en bij velen. Ootmoed, kleingevoeligheid bij zich-zelven, kweeken het waarachtig vertrouwen, maar dégelijkheid, grondigheid, éénheid, vastheid moeten er niet te zeer onder lijden, of men wordt zwak en flaauw.
Maar, eilieve, waartoe leidt zulk eene redenering, vraagt men, waarvan het één het ander als omver stoot? Waartoe het bij anderen leidt: weet ik niet juist: maar dit weet ik, dat alle reglementaire en instructieve bepalingen zoo éénvoudig mogelijk zijn moeten. Op het personele komt het toch aan. Een goed, braaf, eerlijk Staatsman of Ambtenaar zal, door handeling en gedrag, aanvullen, wat ten beste dient; en een kwade en onwillige zal van de meest uitgebreide en ontwikkelde kennis, voorschrift en instructie, welligt een verkeerd gebruik maken, en het, naar zijn doel en oogmerk, ten kwade kunnen wijzigen: - dit weet, dit gevoel ik, dat men zich niet te wijs moet achten bij zichzelven; dat men alles zoo op de doode letter niet moet laten aankomen, ook niet te redeneerziek en te beslissend moet zijn; maar billijk en toegevend in het beoordeelen

{==272==} {>>pagina-aanduiding<<}
van anderen; niet zoo zeer op het gebrekkige van anderen, als op 't gebrekkige in zich-zelven moet zien. Zelfbeproeving, poging tot verbetering van zich-zelven; vrede houden met zich-zelven en, zoo veel mogelijk, met anderen; gemoedelijk en beraden handelen; aan velen wèl te doen, omtrent allen wèl te willen, ziedaar eene studie van het hoogste belang, waarin ieder zijn eigen Professor, met het groote wetboek vóór zich, en de hand op zijn hart, zijn kan en moet, en waartoe geene hooggeleerdheid, uitpluizing, diepte en uitgebreidheid van letterkennis of dogmatiek noodig zijn. Dit is de ware vormleer: te weten, de leer, om zich-zelven te vormen, te verbeteren, te heiligen, en te doen streven naar de volmaaktheid; waartoe te geraken, ons wel hier beneden niet gegund is, maar waarnaar wij toch jagen moeten. Met dit hooge doel voor oogen, zullen heiligmaking en voorbereiding dat doel voor het minst kunnen naderen. Zóó; met het oog naar boven gerigt, zullen wij de wereld gebruiken en niet misbruiken, ons meer en meer van hare begeerlijkheden losmaken, meer en meer gevoelen en beseffen, hoe hoogst gewigtig, ja, beslissend het verband is van onze stemming en gedrag hier, met onze uitzigten hiernamaals, vooral wat de beginsels en bronnen betreft, waaruit wij handelen; zóó zullen wij hier rustiger en betere reizigers zijn naar ons eigenlijk Vaderland, waar wij toch maar te huis behooren. Het is toch niet te bereiken in eigene kracht alléén, en met een zwaar pak van wetenschap en kennis, geput uit loutere Statistiek en Tabellen, krioelende van cijfers. - Afgelegd dan alles, wat op die reis al te zeer hindert, tot al te grooten overlast strekt, onzen geest al te zeer knelt, boeit en bezwaart, al te zeer belemmert, om het ééne noodige te veel
achterwaarts, en het min noodzakelijke te zeer vóórwaarts

{==273==} {>>pagina-aanduiding<<}
te brengen! Alles dient toch op zijne eigenlijke plaats en waarde terug gebragt, juist geschat, voor het minst niets bovenmate geliefd en geëerd te worden. Zóó zullen wij met onze reisgenooten in vrede leven en verkeeren: en, hoe digter wij naderen tot den voor allen zoo stellig zekeren eindpaal, dien kahn en moedig tegentreden; wel nederig en ootmoedig, bewust van ons verzuim en veelvuldig te kort komen, maar toch ook vertrouwend: niet haastende, maar wachtende: niet te traag noch te smachtend of te hijgend, maar toch dorstig en verlangend, om ons te laven aan die bron van licht, leven en liefde, die wij reeds hier steeds in het oog en hart hielden, en vurig beminden, hoezeer eigenliefde en zelfzucht meestal de overhand bij ons hadden. Wij zullen, om met Vader cats te spreken, als een eerlijk (honét) man, van den waereldschen maaltijd opstaan, niet zat, edoch verzaad.
ô, Die Theoriën' ô, Dat bespiegelen! Dat willen kennen en weten, waarmede ons geluk en welzijn toch in geen regtstreeksch verband staan! Véél weten kan ons zoo wel ongelukkig als gelukkig maken. De ware wijsbegeerte eindigt en lost zich op in het besef en gevoel van armoede des geestes. Dit is tevens het eerste en hoofd-artikel van het Christelijk Wetboek, daaruit vloeijen en ontwikkelen zich Geloof, Hoop, Liefde, Rust en Vrede, die ons wél willen, wèl denken en wél handelen bevorderen, ten beste van ons-zelven en anderen.

J.d.V.
November 1851.





{==274==} {>>pagina-aanduiding<<}

De albigenzenstrijd. Door J.H. Sonstral.

De christelijke oppositie in de kerk.

I.

‘Denkt niet, dat ik gekomen ben, om vrede te brengen op aarde; ik ben niet gekomen om vrede te brengen, maar het zwaard.’ Dit woord van den Hervormer der wereld, in wiens vergoten bloed Zijne Kerk is gegrondvest, heeft weerklank gehad door al de eeuwen heen, welke de Christelijke Gemeente heeft doorleefd. Dit woord bevat eene ernstige en sombere, maar ook verheffende en hemoedigende waarheid. Het Christendom was, en is, en zal op de aarde blijven een werk Gods, doch door middel van menschen op menschen. Het nam de opvoeding en vorming op zich van een geslacht in de school der zonde aangetast en bedorven. En nu vrage men niet langer naar den oorsprong, voortgang en duur van den strijd tusschen waarheid en opvatting, tusschen gezag en zucht naar onafhankelijkheid.
Het Christendom heeft zich oorspronkelijk geopenbaard als het leven, en Hij die het uit den hemel bragt, noemde zich-zelven: de opstanding en het leven. Toen dit leven zich ontwikkelde en verspreidde, en in onderscheidene vormen werd opgevat, zonder dat men er zich helder van bewust was, werden het uitgesproken woord en de niet uitgesproken feiten in officiëel schrift nedergelegd, en werd het aan dat schrift toevertrouwde vastgesteld als wet en besluit door eene meerderheid, die zich voor het geheel aanzag en gehouden wilde hebben. Zoo kreeg de kerk eene geformuleerde leer, en het levensbeginsel was, in plaats van uit zich-zelve ontwikkelend, stationair geworden door den wil van hen op wie het werken moest. Het Christendom, of geheele

{==275==} {>>pagina-aanduiding<<}
ligchaam der gemeente, wies nu niet verder op in de waarheid. maar kreeg telkens nieuwe bekleeding van buiten. De Kerk werd niet ruimer van binnen, maar men zette er torens op, plaatste er bijgebouwen naast, en het bijgeloof betimmerde rondom het voorwerp des geloofs.
De Kerk nam ook eenen vorm van bestuur aan, doch dit bestuur maakte weldra, omdat het behoudend was, het grootste, doch, omdat het elke poging tot vooruitgang onderdrukken moest, het ligtst kwetsbare gedeelte der Kerk uit. Maar juist omdat het zoo ligt kwetsbaar was, omhulde het zich met eene heiligheid, die bedwelmde; met een schijn van onfeilbaarheid, die tegenspraak deed verstommen; met eene magt die ontzag en huivering inboezemde.
De Kerk, eenmaal de gansche Maatschappij in haren boezem opgenomen hebbende, kon niet buiten aanraking en betrekking met het wereldlijke bestuur blijven. Maar, dewijl zij vroeger dan de Europesche regeringen gevestigd was, en deze onder haar oog, leiding en invloed georganiseerd werden, wist zij weldra zich alzoo te doen eerbiedigen, dat de Staat zich gelukkig rekende als eene maan naast of onder de zon - door de Kerk geduld te worden, en het licht, somtijds ook het vernielende vuur, dat hij van haar ontving, te verspreiden.
Men zou dwalen en onbekendheid met de geschiedenis verraden, als men meende, dat de bij meerderheid vastgestelde leer, de regelen van inwendig bestuur, en de verhouding der Kerk tot den Staat, nimmer en niet al vroeg tegenspraak hebben uitgelokt. Zelfs de titel van Katholick, Algemeen, welken de Kerk aannam of zich aanmatigde, ontstond uit niet algemeenheid, uit verdediging tegen verzet van hen, die zich, evenzeer als de vergaderde Vaders, in christus Gods kinderen en leden der gemeente wisten. En elk verzet sprak zoo niet algemeen dan toch krachtig genoeg, om er algemeen werkende maatregelen tegen te nemen. De oppositie, het protesteren, het protestantisme is ouder dan de door kerk-besluiten geproklameerde katholiciteit. De oppositie

{==276==} {>>pagina-aanduiding<<}
greep nu eens de leer aan, die als gemeen goed was aangenomen of opgedrongen, tastte dan weder het wezen, den vorm of den gang van het Kerkbestuur aan. Op een anderen tijd liet zij strenge berispingen hooren tegen het zedelijk leven voor het altaar en in het gezin.
Nog nooit evenwel had de Kerk zich zoo hoog geplaatst vertoond als onder het alvermogend Episkopaat van den Derden innocentius; maar ook nooit was de oppositie zoo scherp geweest als toen. Geheel anders was nu de strijd als in de dagen van gregorius, toen de Vorsten voor hunne kroon, de priesters voor het huwelijk of voor hunne bijzitten streden. De strijd had thans een geheel ander karakter aangenomen. Er werden krachten ontwikkeld, die eeuwen lang gesluimerd hadden, en er werd een aanval beproefd op de zwakste zijde van dat gevaarte, aan hetwelk acht eeuwen hadden gearbeid.
Zelfs buiten die aanvallen van het verzet des opgewakkerden Christelijken levens, ontbrak het aan wezenlijke eenheid onder hen, die, vormelijk vereenigd, tegen elk verzet te velde trokken. Onderscheidene rigtingen botsten tegen elkander. Hier bekampten de wijsgeeren elkander met al de scherpzinnigheid der scholastieke wetenschap, of zij voerden de wapenen tegen het honigzoete mysticisme, terwijl zij vrede hielden met de Kerk, door fijne onderscheiding van kerkelijke en wetenschappelijke waarheid: - dáár deden de Mystieken hunne gemoedsbezwaren gelden tegen het dorre leerbegrip der scholen, die het verstand tot hoogmoed vervoerden, maar den akker des harten braak lieten liggen, en met hare onderscheiding van kerkelijke en wetenschappelijke waarheid zich gedroegen als de valsche moeder voor salomo, die er in berustte, dat het levend kind in tweeën gehouwen en tusschen haar en de echte moeder gedeeld zoude worden. Wel behoedde deze onderlinge geschilvoering de Katholieke Kerk voor eene oplossing in wijsgeerige vraagstukken, en voor een wegzinken in een donker, onbestemd gevoels-leven, maar toch is het zeker, dat die tegenstrijdige rigtingen voor een welberaamden aanval op de waarde en bruikbaarheid van hetgeen de

{==277==} {>>pagina-aanduiding<<}
Kerk als waarheid geformuleerd had, een gunstig terrein open stelden.
Wij weten, dat Rome zich bepaaldelijk den naam van Katholiek toegeëigend, en het gezag dat er uit voortvloeide aangematigd heeft, ook toen nevens haar, en later (1054) buiten haar, de Grieksche Kerk met al hare fractiën stond. Het Westersche Rome, dat vele verliezen geleden, en in Afrika alleen, door den inval der Saracenen zeshonderd bisdommen verloren had, ontving door de toetreding der Germaansche volkstammen eene rijke vergoeding en schadeloosstelling. In die winst evenwel lag de kiem van volgende verliezen, die zich het meest pijnlijk hebben doen gevoelen in en sedert de zestiende eeuw, toen de Romanische kracht van het Vatikaan gebroken was, om het Germaansche element te dempen. De Germanen hebben tot hoofdkarakter: vrijheid, en onafhankelijkheid der regten van elk individu. Vandaar reeds in de vroegste tijden versnippering: vandaar geene Duitsche eenheid dan in beginsel. Dit beginsel bestuurde de Germaansche Christenen tegenover het absoluut monarchaal despotisme van Rome, en de oppositie had zoo veel kracht, als die ze voerden intellectuële en zedelijke waarde hadden.
Het is bekend, dat de Gothen, Wandalen, Bourgondiërs, Longobarden en meer andere takken van den Germaanschen volkenboom het Arianisme omhelsden, en bij gevolg zich buiten de Katholieke Kerk plaatsten.
Maar toen het Arianisme te Konstantinopel gevallen was, miste het eenheid en een hiërarchischen band: daarenboven had het geene wetenschappelijke ontwikkeling. Vandaar kostte het Rome geene sterke inspanning - zoodra het de Vorsten dier volkstammen gewonnen had, en de magt in handen kreeg om de bisschoppelijke zetels in hunne landen te bezetten - de Germanen in den schoot der moederkerk over te brengen. Maar de Germanen, weinig werk makende van afgetrokkene begrippen, mogten nu Katholiek heeten. op gezag hunner Vorsten en nieuw aangestelde geestelijke voogden, zij waren even zoo Roomsch geworden als de Nederlander in 1811 een

{==278==} {>>pagina-aanduiding<<}
Franschman. Wel bragt de gewoonte, door langen duur bevestigd, hen tot onderworpenheid en gehoorzaamheid: wel verdwenen de wanbegrippen der Arianen uit hun hoofd, maar de zucht tot zelfstandigheid ging niet geheel en al onder; van tijd tot tijd deed zich eene oppositie hooren, nu eens tegen het Hoofd der Kerk-zelven, dan tegen het min Christelijke leven, dat priesters en monniken leidden, of tegen de instellingen, waarmede de waarheid overstelpt werd.
Die oppositie, ofschoon van meer dan eenen kant, en op onderscheidene tijden gevoerd, stond verbrokkeld tegenover de gesloten eenheid der Katholiciteit. Natuurlijk, zij was geene zamenzwering, waarbij verschillende inzigten en belangen zich gezamenlijk verbonden, maar zij ging uit van individuen, en ieder tastte aan, wat hij in de Kerk onwaar en schadelijk, dus onhoudbaar oordeelde. Vond zij bij de gemeente, in grooter of kleiner getal bijval, dan maakten hare aanhangers eene bijbijzondere partij uit, naast, somtijds ook tegenover eene andere partij. Of deze partijen kerken uitmaakten buiten de Kerk, kan bevestigend en ontkennend beantwoord worden. Zij wilden, zonder twijfel, voor zich geene afscheiding van de Kerk, maar drongen aan op hare zuivering van valsche en verderfelijke bestanddeelen. Dat zij als scheurmakers uitgeworpen, als ketters gebrandmerkt en ter dood vervolgd werden, lag niet in het regt maar in de magt der Kerk, die steunde op de meerderheid in getal en op het wereldlijke zwaard. Had de oppositie de meerderheid erlangd, dan zou zij de Katholiciteit, in de gewone beteekenis van het woord, verkregen, maar Rome zou haar verloren hebben, en zich, op zijne beurt, een sekte- of ketternaam hebben moeten getroosten.
Die Kerkelijke oppositie werd in de laatste en eerste helft der twaalfde en dertiende eeuw met verschillende, weinig vereerende benamingen begroet. Over het algemeen noemde men hare aanhangers Manicheën, om hen prijs te geven aan verachting. Beter middel is er niet, om hetgeen men haat te vernietigen, althans onschadelijk

{==279==} {>>pagina-aanduiding<<}
te maken. Anderen droegen den naam van Katharen - vanwaar het woord ketter ontleend is - fijnen, puriteinen; en zij werden toen in hetzelfde licht van kwezelarij en dweeperij geplaatst, als tegenwoordig zij, wier invloed men wil tegenwerken. In Vlaanderen werden zij Piphles, in Frankrijk Texerans, Tisserands, wevers genoemd, omdat onder die arbeidende klasse vele afkeerigen van de Hiërarchie gevonden werden. In Italië heette men ze Patarins. Elders droegen zij den scheldnaam van Insabbatés, eene woordspeling van Fransch vernuft, waarmede te gelijk werd uitgedrukt, dat zij ongeschoeid liepen, en den Sabbat, dat is, de kerkelijke feesten niet vierden. Behalve vele andere benamingen naar bepaalde personen, die zich door hunnen invloed hebben onderscheiden, is die van Waldenzen meest algemeen bekend. De kruisvaart tegen de bewoners van het zuidelijk deel van Frankrijk was oorzaak, dat de aanhangers van alle die onderscheidene fractiën der oppositie, welke zich daar ophielden en werkten, den naam kregen van Albigenzen, naar het landschap Albigeois.
Mannen van naam en heiligen ijver hadden zich aan den moeitevollen strijd gewaagd. Wie heeft nooit gehoord van eenen claude, den verlichten en vromen Bisschop van Turin? Wie kent niet een pieter de bruys, een hendrik, arnold van Brescia, en den ootmoedigen petrus waldus van Lyon?

II.

Hoe ver de rigting dier mannen uiteen liep, van hoe vele verschillende kanten zij tegen de Kerk opkwamen, in den boezem der Waldenzen was het groote vereenigingspunt, waar het geestelijk en zedelijk verzet zich het duidelijkst uitsprak, het best verstaan, het meest gevreesd, maar ook het felst bestreden werd.
Hunne hoofdbezwaren kwamen hierop neder: ‘De Roomsche Kerk is de Kerk van christus niet meer, maar sedert het Pausschap van sylvester verontreinigd. - De Paus is geen plaatsbekleeder van christus, maar de bron van alle dwalingen. - De prelaten zijn niet de grond-
{==280==} {>>pagina-aanduiding<<}
zuilen en steunpilaren der Kerk, maar aan de Farizeën en Schriftgeleerden gelijk. Onregtmatig bezitten zij aardsche rijkdommen en heffen tienden, in plaats van, gelijk de Apostelen, te arbeiden. Met aanmatiging verheft zich de een boven den ander, terwijl in de ware Kerk allen gelijk zijn. - Ten onregte dwingt men ons, armen van geest, ons geloof te verzaken, en belet eene heilzame uiteenzetting van onze leer; of staat er niet geschreven: ‘die het goede weet, en het niet doet, zal dubbel slagen lijden?’ Was mozes niet blijde, dat velen profeteerden, en wenschte hij niet het gansche volk daartoe in staat? Christus deed den man, die noch in Zijnen naam de duivelen uitdreef, noch de Apostelen volgde, geen leed geschieden, maar zeide: wie niet tegen u is, die is voor u. - De Apostelen, hoe scherp de wereldlijke overheid en de priesters hun het prediken verboden, gingen de wereld in en leerden, gelijk de Heer hun bevolen had, allen volken - en zoo hebben na hen vele leeken, en niet wetenschappelijk gevormden den bedrukten, behoeftigen en zwakken met goed gevolg het Woord verkondigd; terwijl gij, met bijoogmerken, alleen tot de schranderen der wereld spreekt. - De geestelijke stand heeft door zedeloosheid en hebzucht alle achting verloren; en echter meent gij, dat een onzedelijk priester betamelijk zijn heilig ambtswerk verrigten kan, maar dat een vrome leek daartoe in geen geval bevoegd is. Dit is de waarheid nader bij, dat een godvruchtige leek veeleer een priester is, en meer bevoegd het Avondmaal te bedienen en de absolutie te geven, dan een priester vol zonden.
Even als de Kerk-inrigting, zoo is ook de leer vol gebreken, en in alles met dwalingen vermengd: de kinderdoop baat niet; - de duivelsbanning is eene dwaasheid; - het vormsel is tegen alle regt uitsluitend in de handen des bisschops; - niet door den uitdeeler volgt de broodverandering, maar alleen door hem, die waardig ontvangt; - de Mis is om het gewin ingevoerd, en het geestelijk gezang gelijkt naar een lied der hel; - de klokken en 't orgelspel herinneren aan de

{==281==} {>>pagina-aanduiding<<}
bazuinen des satans; - de harde en openbare boetedoeningen, inzonderheid die welke vrouwen worden opgelegd, zijn onchristelijk; - het huwelijk is den priesteren niet ongeoorloofd, maar de bijslaap, zonder oogmerk om 't kroost; - na den dood gaat de ziel ten hemel of ter helle, het vagevuur is enkel eene uitvinding der baatzucht, zonder eenigen schriftuurlijken grond; - een waar geloof en opregt berouw zijn genoeg ter zaligheid: christus beloofde den boetvaardigen kruiseling niet het vagevuur, maar het paradijs; - aalmoezen geven, vasten, zielmissen en gebeden baten den afgestorvenen niet; integendeel, de meening, dat het werk eens anderen onze zaligheid kan bevorderen, leidt tot traagheid, onverschilligheid, en het verzuim van innerlijke heiliging; - de leer der erfzonde dient alleen om aan eigen zonden eene volstrekte noodzakelijkheid toe te dichten; - de eene plaats is niet heiliger dan de andere voor de uitoefening der godsdienst, en een gebed uit het hart is Gode in de open lucht, of in de binnenkamer, ja, zelfs in den stal even zoo behagelijk als in de Kerk; - de ware Kerk bestaat niet in opgetaste steenen, maar in de gemeenschap der heiligen; - de vasten, die niet het vleesch dooden, maar den rijken een voorwendsel geven, om iets beters en zeldzamers te eten, zijn nutteloos en overtollig; - de vereering van beelden en schilderstukken leidt tot afgoderij; - aflaat, wijding, wijwater en dergelijke gebruiken meer, hebben geene beteekenis; - de ban is onchristelijk; - God alleen is het ware licht; - de wonderen der heiligen, de legenden en reliquiën zijn meer bespottelijk dan stichtelijk; - gij wilt die Heiligen met uwe aanroeping eeren, maar zet vooruit, dat hun doel en wil niet in overeenstemming zijn met den wil en het doel van God, of dat God-zelf onverbiddelijker en onbarmhartiger is dan zij; - gij brengt hun gaven, sticht hun altaren, looft en prijst hen om hen daarmede om te koopen, gelijk gij-zelve voor de ontvangen
biechtpenningen aan verstokte zondaren de absolutie geeft; - wat uit den Bijbel niet te bewijzen is, behoort tot de fabelen; - de overzetting des Bijbels in de landtaal heeft

{==282==} {>>pagina-aanduiding<<}
dezelfde waardij als het Latijnsche woord; - de leer van christus is ter zaligheid genoeg, zonder Kerkelijke wetten en overleveringen; - daaraan is het werk van den Antichrist te herkennen, dat hij niet enkel Gode maar ook het schepsel de eere geeft: - de Antichrist leidt de godsdienst tot uiterlijke vormen terug, en heerscht niet door den Heiligen Geest, maar roept de wereldlijke magt op tegen de leden van christus ligchaam, en verbergt zijne streken achter het gesprokene door deze of gene jonge dochter of grijze best; doch de Goddelijke openbaring heeft met zulk een bijgeloof niets gemeens; - in kloosterregelen en monnikskappen ligt geene heiliging, en de gemeenschap der monniken is ook niet de gemeenschap der heiligen. - Vandaar de afgoderij, en dat gij van genade, waarheid, kerk, aanroeping en voorbede slechts dwaalbegrippen hebt. - Wij zonderen ons van u af, om het wezen des geloofs te behouden; namelijk, de innerlijke kennis Gods, de vaste hoop op christus, de wedergeboorte door geloof, hoop en liefde, de ware gemeenschap der uitverkorenen, het echt berouw; de ware volstandigheid, en het eeuwige leven. - De vergeving der zonden berust alleen bij God door jezus christus, voor alle degenen, die in het geloof, de hoop en de liefde deelen. De Heiligen moogt gij wel navolgen, maar niet aanroepen; allerminst ten koste van christus, onzen eenigen, algenoegzamen Middelaar, onzen Heer, die zich voor ons opöfferde, den alleen heiligen, onbevlekten, reinen, eengeboren Zoon des Vaders. Gij knakt en verzwakt de liefde, die alleen aan Hem behoort gewijd te zijn, en geeft aan afgeleide, onreine beeken de voorkeur boven de reine bron des oorsprongs. - Zoo ras men in het ware Christendom het middelpunt van elk streven van 's menschen hoop en uitzigten gevonden heeft, wijzen de regelen van een betamelijken levenswandel zich van zelf aan: hebt de
wereld niet lief; vliedt den lediggang en kwaad gezelschap; bewaart den vrede; wreekt u niet; weest lijdzaam; koestert mededoogen; strijdt tegen uwe begeerten; kruisigt uw vleesch;

{==283==} {>>pagina-aanduiding<<}
hoort naar de stemme van het geweten, en reinigt uwen geest van het kwade.’ (⋆)
Ziedaar wat de oppositie aan de Kerk ten laste legde. Het mag ons niet onverschillig zijn ook de wederpartij te hooren. Wij geven haar gaarne het woord, en schrijven 't hier uit, zoo als een man boven velen met die tijden bekend, het uit de geschriften verzameld heeft dergenen, die in naam der Kerk en voor haar tegen de opposanten de pen voerde. (†)
‘Door vele eeuwen heen heeft de regtzinnige Kerk zich zelfstandig, aan zich-zelve gelijk blijvende, en zegevierende gehandhaafd: terwijl allen die van haar afweken, zijn vervallen en te niet gegaan. Op welken grond kan dan een naauwelijks ontstane partij beweren, dat de Ware Kerk eerst met haar ontstaat, en dat het Christendom der gansche Christenheid tot hier toe geen Christendom zij geweest? - De geestelijke stand is op de Schrift gegrond, en die hem tracht op te lossen, zal daardoor den leeken geene hoogere wijding geven, maar hen wel brengen tot diepere onkunde, onverschilligheid en ongeloof. - Met de armoede der Kerk (die men aanprijst, om hare bezittingen te rooven en den geestelijken te onthouden wat hun toekomt) kan niet hare heiligheid, maar alleen haar nood wassen: - ook zien wij niet in, waarom de leken alleen bevoegd zouden zijn om naar magt en rijkdom te streven, daar toch de Kerk evenzeer aan magt en aanzien behoefte heeft, en een lofwaardig gebruik van aardsche goederen, eer van haar dan van een leek is te wachten.
Even zoo partijdig en verkeerd schijnt het, burgerlijke graden en rangen voor groote wereldlijke Staten als heilzaam te achten: de betrekking van Keizer, Koning, Hertog, Graaf enz. noodwendig te keuren, en toch de Kerkelijke betrekkingen van Paus, Aartsbisschop, Bisschop enz. als dwaas en ongerijmd aan te tasten. - Gelijk de geest een ligchaam behoeft, om in het leven

{==284==} {>>pagina-aanduiding<<}
te werken, zoo behoeft de Godsdienst de Kerk. Hunne scheiding is een verzinsel ten verderve der Christenheid. Welke teugels bleven er over om de wereldlijke magt, die zoo dikwijls in het booze valt, te breidelen, wanneer de Kerk wierde omvergeworpen? Inderdaad dan zou een juk van ijzer het juk van hout, en geeseling met schorpioenen de vaderlijke kastijding vervangen.
Het verlangen, dat de geestelijken arbeiden, gelijk de Apostelen hebben gearbeid, is ongepast; of vorderen de bezigheden van hunnen stand geen arbeid? en zou een stil, godzalig, voor anderen onschadelijk leven niet zoo veel waarde hebben, als de rampzalige bedrijven op het oorlogsveld, die in de schatting der wereld het hoogste kan zijn van alle menschelijke werkzaamheid?
De Kerk beweert niet, dat een zedeloos priester voor God beter is dan een regtschapen leek, of dat aan elken hoogeren kerkelijken rang eene grootere innerlijke heiligheid zou verbonden zijn: maar even zoo min als een Graaf bevoegd is de regten eens Keizers uit te oefenen, ofschoon hij ook braver zij dan deze, even zoo min is een lager geestelijke bevoegd tot de ambtsverrigting van den hooger geplaatsten geestelijke, en even zoo min mag een leek zich een Kerkelijk regt aanmatigen. Het zou er treurig uitzien, als de waarde en werking der Sakramenten afhing van de persoonlijkheid des priesters, en elke vermoeide en beladene, in plaats van zich daarmede te verkwikken, eerst onderzoeken moest naar de hoedanigheden des uitdeelers. Gelijk het edelgesteente evenveel waarde heeft in de hand des haveloozen bedelaars als in die van den Koning, zoo heeft ook het heilig Sakrament evenveel waarde in de hand des goddeloozen als in die des vromen priesters.
Gij zegt, dat ieder geroepen is te leeren en te prediken: maar mozes verheugde zich alleen over de gave der voorspelling, in zoo ver zij waarlijk voorhanden was. Christus gaf iemand, wien het niet ganschelijk aan geloof mangelde, de magt om wonderen te verrigten, maar geenszins stond Hij iedereen het leeren toe, en ook gij zoudt bij wat strenger zelfbeproeving ervaren,

{==285==} {>>pagina-aanduiding<<}
dat slechts de satan u daartoe aandrijft. Derhalve doet het goede en laat het spreken na! Zeker hebben enkele vrome leken met gunstig gevolg gepredikt, doch niet voor geloovigen, maar voor ketters en ongeloovigen; ook zeiden zij, als tot een teeken dat de Geest Gods hen bezielde, nooit der Kerke de verschuldigde gehoorzaamheid op. Waar, zoo als bij u, geene Goddelijke zending te bewijzen is, kan de Kerk alleen, als ter vergoeding, getuigenis van beroep geven. Gij echter toont, door deze te versmaden, hoe al uw doen op aanmatiging rust; te meer strafbaar, omdat gij huiselijke en wereldlijke aangelegenheden onbetamelijk vermengt, zonder kennis van het heilig ambt leeraart, en, zonder eene bestemde plaats te hebben in den kerkelijken kring, als kwakzalvers indringt, onreine handen aan vreemde giften en arbeid slaat, en, alles verwarrende, het geestelijk leeraarambt zelfs aan vrouwen toestaat, die, naar de wijze les des Apostels, in de gemeente behooren te zwijgen. Gij werpt ons voor, dat wij slechts tot de schranderen der wereld spreken, maar veeleer kunnen wij het verwijt tegen u omkeeren, dat gij zwakken, kwaadwilligen, onnoozelen en vrouwen verleidt, terwijl uwe kracht en wijsheid tegenover den geloovige en de Kerk te schande wordt.
De diepzinnige geheimenissen der Christelijke leer betrekt gij, in uw onverstand, voor den regterstoel van het alledaagsche oordeel, en gelooft met oppervlakkige bewijsvoering, die alleen de moedwillige en onverschillige toejuicht, alle bewijzen en verklaringen overwonnen, en hetgeen te gelooven is, voor bijgeloof uitgemaakt te hebben.
Hoe wijs heeft tertulliaan daartegen gezegd: (⋆) de denkbeelden van het goddelijk verstand zijn in de diepte, niet op de oppervlakte te zoeken, en staan gewoonlijk met den schijn dier oppervlakte in tegenspraak. Goedkeuring der Kerk, overeenstemming van vele geslachten gelden niets voor het nieuws dat gij uitvindt. Gij ver-
{==286==} {>>pagina-aanduiding<<}
werpt al het vasten, als ware de daarbij voorgeschreven zelfbeheersching en onthouding niet eene betere voorbereiding tot groote opöfferingen, dan een bloot uitwendig, zonder regel en teugel daarheen loopend leven. Gij verwerpt de missen en gebeden voor de dooden, alsof de beperking van alle werkzaamheid tot deze aarde en tot den tijd van dit ondermaansche leven de voorkeur verdient boven het geloof, dat de Christenen, als leden van één ligchaam, door den dood niet gescheiden worden. Gij verwerpt de aanroeping der heiligen, alsof hunne voorbede God in een gruwzaam of zwak licht stelde, terwijl gij toch op de voorbede van christus en op Zijn middelaarsambt vertrouwt, en van Hem de verlossing van het kwade verbeidt. Gij drijft den spot met de erfzonde en deelt toch, even als ieder ander, in de oorspronkelijke, door eigen kracht niet te herstellen zwakheid der menschelijke Natuur. Gij belacht de wonderen der heiligen, en gelooft, in uw bijgeloof, aan de wonderen van ketters. Gij loochent het vagevuur, zonder te bedenken, dat voor het groot aantal menschen, die van den roest der wereld niet rein, doch er ook niet geheel door verteerd zijn, een sprong ten hemel niet mogelijk, maar een tusschenkomende, voorbereidende, zuiverende toestand zoo natuurlijk en noodwendig is, als de wetten der Kerk dien hebben vastgesteld.
Beelden, schilderstukken en heilige muzijk krijt gij uit voor onstichtelijk en goddeloos, en toch wilt gij aan alle dingen op de aarde eene gelijke waarde tot godsdienst en heiliging toekennen. Niet alzoo christus: Hij verdreef de kooplieden uit den tempel en scheidde het heilige van het wereldlijke. - Hebt gij niet huizen in de steden, hutten op het land, kamers om te eten, er in te slapen en tot ander gebruik? Waarom misgunt gij het dan den Christenen, dat zij een Godshuis hebben, en liever in heilige gemeenschap bidden en God aanroepen, dan in eene hulpelooze of zelf aangematigde afzondering, waarbij ieder op zich-zelven staat? Wij weten het óók, dat God overal is, dat hij overal kan aangebeden worden; weshalve wij geene wijze van vereering uitsluiten; gij daar-
{==287==} {>>pagina-aanduiding<<}
entegen, onze wijze van bidden verwerpende, staat niet op een hooger algemeen, maar op een lager, eenzijdig standpunt. Hetzelfde kan gezegd worden van uwe schatting des Bijbels en der heilige overleveringen: want wij blijven niet bij u achter in vereering van den eersten, maar staan boven u in de echte waardering van de laatste. 't Is zonderling, dat uwe nieuwe verklaringen meer zouden moeten gelden, dan wat al de heilige Kerkvaders geleerd hebben; dat uwer uitlegging grooter gezag zou toekomen, dan dat der gansche Kerk; dat hare wel bevestigde inrigtingen minder met het Evangelie zouden zamenstemmen, dan uwe eenzijdig afwijkende stellingen!
De Heer heeft Zijn volk niet geheel verlaten, maar eenen plaatsbekleeder op de aarde ingesteld, die, onder den bijstand der Kerk, en naar de voorschriften des Bijbels, alles bepaalt en beslist, wat in den loop des tijds stoorends of dwalends voor den dag treedt; en verordent, wat het over de aarde verspreide Christendom tot zijne onderhouding en ontwikkeling behoeft. Alleen door deze goddelijke inrigting staat de regtzinnige Kerk vast en zegevierend, terwijl gij, naauwelijks ontstaan, reeds aanstonds onderling verbrokkeld, en aan onbegrensde willekeur prijs gegeven zijt; omdat gij het schadelijke naar geen afdoenden regel weet te beteugelen, noch het heilzame op eene boven twijfel verhevene wetgeving weet te vestigen.
Daaraan herkent men het wezen der ketters, dat zij naast God, niet den heiligen, maar zich-zelven de eere geven; onder voorwendsel van innerlijk licht alle uitwendige inrigtingen en hulpmiddelen der heiliging versmaden; slechts dat geloovig aannemen wat hun bevalt, maar verwerpen wat hun mishaagt, en dat ieder zijne eigen wetgeving hooger schat dan die der Algemeene Kerk.’

III.

Ziedaar eene onzijdige voorstelling van den stand der partijen. Men ziet het, de strijd grijpt in het uiten inwendige leven der Kerk. Van de zegepraal hangt

{==288==} {>>pagina-aanduiding<<}
het grootelijks zoo niet geheel af, hoe er de waarheid zal opgevat en nageleefd worden. Ach, dat het een strijd des geestes gebleven ware! Maar hoe was dat mogelijk in de twaalfde en dertiende eeuw, toen de stoffelijke kracht van het vuistregt voor verstandelijk en zedelijk bewijs gold? Het geweten zag in het moorden van de bestrijders der Kerkleer evenmin eene misdaad als het Fransche Schrikbewind van 1793 in de planting der guillotine, en hoe werden de gruweldoeners van Nantes en Lyon, de Septembermannen in Duitschland, Engeland en elders, als helden der beschaving toegejuicht.
De dood van hem, dien men 't leven onwaardig achtte, werd een zoenöffer voor de Kerk. Men stortte een traan van mededoogen als een roover of moordenaar het schavot betrad om het verbeurde leven te verliezen, doch men juichte, als de houtmijt den ketter verteerde, dien men aan iets veel ergers dan eenen aanslag tegen de veiligheid der Maatschappij schuldig achtte. Het was eene wraakoefening voor de geschonden eer van God. Wij bedroeven er ons meer over dan 't ons verwondert. Of zouden er onder die mannen, die voor het pretorium van pilatus schreeuwden: ‘Zijn bloed kome over ons en over onze kinderen!’ niet geweest zijn. die zich overtuigd hielden, dat zij, voor de eere Gods, tegen een Godslasteraar in de bres stonden? Wel mogt de Heer daarom tot de dochteren van het Profetenmoordend Jeruzalem zeggen: ‘Zoo men dit doet aan het groene hout, wat zal dan niet aan het dorre geschieden!’
Geen gevaarlijker bodem voor opgewonden hartstogt dan in het heiligdom der godsdienst. Geene wraak, geene woede zoo onmenschelijk, als die, welke zich het karakter van heilig aanmatigt. Zoo ras een afwijkend gevoelen voor vijandschap tegen God doorgaat, treedt de godsdiensthaat in het leven en men vervolgt ten bloede dien, dien men reeds voor eeuwig verloren waant; als zuiverde men door het schavot de aarde van onkruid en schadelijk gedierte. Elke doodstraf schijnt dan een triomf op het rijk der duisternis, en wij kunnen het zeer wel begrijpen en verklaren, dat de mensch somwijlen te gelijk bidt en moordt.

{==289==} {>>pagina-aanduiding<<}

Hoe schrikkelijk in de eerste helft der dertiende eeuw die strijd met stoffelijke wapenen gevoerd zij, toch is het van belang hem met kalmte gade te slaan. Wij kunnen er uit leeren te zijn voorzigtig in het beoordeelen van andersdenkenden, dankbaar voor het licht waarin wij wandelen, verstandig, ijverig in liefde voor waarheid en geregtigheid. De blik op die worsteling zal ons van eenzijdigheid vrijwaren en, als wij het tegenwoordige met het verledene vergelijken, ook de overtuiging bij ons vestigen, dat het nooit aan tegenspraak zal ontbreken, waar en zoo dikwijls de waarheid, hetzij dan in het belang van Kerk of School, wordt beneveld of achteruitgedrongen. Vandaar ook dat het verzet, hetzij men 't oppositie of Protestantisme noeme, even zoo oud is als de misvatting en 't misbruik in de Kerk. Vraagt men: of het noodzakelijk zij voor de Christelijke waarheid, dat het tegenwoordig Protestantisme, zoo als het geformuleerd is, als zoodanig blijve bestaan? Ik antwoord: ja, zoo lang het verzet voor en uit Gods woord noodzakelijk is. Houdt die noodzakelijkheid eenmaal op, dan zal het van zelf wegsmelten. Het Protestantisme heeft eene groote roeping, verliest het die uit het oog, dan wijkt 't van de baan, waarop het vooruit moet, en verstomt zich zelf. Vandaar, dat het geene veroveringen meer gemaakt heeft, sedert het in Saksen een formulier van eenigheid, te Dordrecht en elders vaststaande geloofsregelen heeft vastgesteld. Vandaar dat men de oppositie van buiten in den eigen boezem verplaatste, en, meenende tegen Rome genoeg gedaan te hebben, op eigen bodem eene ketterjagt begon. Voorwaarts is de weg van het Protestantisme. Het kent geen stilstand op den weg der waarheid, doch ook geen afbreken der waarheid. Wie zal, wanneer hij een toren moet bouwen, 't werk aanvangen met den grondslag te verzwakken, waarop het rust? - Wij nemen hier eene wijle afscheid van onze lezers, om hen eerlang aan de oevers van de
Durance en de Rhone weder te ontmoeten.





{==290==} {>>pagina-aanduiding<<}

Mistress Siddons.

Miss sara kemble werd in 1755 te Brecknok, in het Prinsdom Wallis, geboren. Zij was de dochter van roger kemble, die van zijne vrouw een troep reizende tooneelspelers als huwelijksgift had ontvangen. Zeker wel 't ongelukkigste huwelijksgoed dat eene vrouw kan aanbrengen.
Kemble speelde van dorp tot dorp in de van Londen verwijderde Graafschappen. Ofschoon hij een slecht acteur was, vervulde hij toch de eerste rollen, daar zijne medgezellen niet beter speelden dan hij.
Het gezelschap was te Brecknok in eene herberg, en terwijl in de grootste kamer, die tot eene tooneelzaal was ingerigt, de man voor hamlet speelde, beviel er zijne vrouw, op den zolder, van de kleine sara, de toekomstige glorie van het Engelsche tooneel. Kemble besproeide, tusschen de bedrijven, zijne nieuwgeboren spruit met tranen van vadervreugde, en vloog dan weder naar het tooneel om het publiek te doen schreijen over het lot van den door geesten vervolgden prins.
Zoo ras de kleine sara loopen en spreken kon, wisten de ouders van hare groote oogen, en eenigzins fier gelaat tot hun voordeel partij te trekken. - Het was toen in Engeland de mode om treurspelen door kinderen te doen opvoeren.
Zulk een kleine acteur, booth genaamd, had ergens het publiek bewogen of vermaakt, en nu zag men alom kleine brutussen kleine tarquynen doen sidderen, en kleine othello's desdemona's van acht of negen jaren doorstooten. Sara kemble werd ook aan die vlugtige luim opgeofferd. Zij trad op met een kroon op 't hoofd, een schepter in de hand, en werd jammerlijk uitgefloten. Het lieve kind liep schreijend achter de schermen naar hare moeder. Deze nam haar bij de hand, bragt haar weder op het tooneel, en deed haar de fabel opzeggen van de kikvorschen die een koning begeeren. 't Publiek begon te lagchen; naarmate de angst van het

{==291==} {>>pagina-aanduiding<<}
meisje voor 't gezag der moeder week, klom de goedkeuring, en - 't zij de fabel aardig werd voorgedragen, of dat men medelijden kreeg met het bevende kind - de kleine tooneelspeelster werd aangenomen.
Zij speelde dan Lady macbeth, hotspur, en richard II en andere Koningen en Koningen, naar de behoefte van 't oogenblik, en meestal met veel goedkeuring; hoewel shakespeare's stukken er deerlijk om verminkt werden, daar men uit elke rol wegstreek wat de kinderlijke bevatting te boven ging.
Charles lamb heeft eene zeer aardige beschrijving van dit eerste tijdperk van Mistress siddons leven nagelaten; hij zegt er onder anderen dit van:
‘Ik herinner mij in hare boekverzameling de handschriften van hare eerste rollen gezien te hebben, door de bevende hand des ouden souffleurs uitgeschreven en met inkt bevlekt en door hare kinderlijke vingeren gehavend en vuil geworden. Hoewel hun uiterlijk niet fraai was, bewaarde zij die handschriften zorgvuldig, en het was een vermaak hen te zien zoo als zij gebonden waren, rijk verguld, in rood marokijnen banden, met gouden sloten en beslag. Zij had voor die overblijfselen van hare jeugd een zwak, men kan zeggen een bijkans afgodischen eerbied.
Maar bragten zij ook niet het eerst de beginselen en grondstoffen van haar genie in beweging? Bestuurden zij niet hare eerste schreden op den weg naar roem en rijkdom? - Zij had ook wel zorg gedragen, dat hunne eerbiedwaardige morsigheid niet ware weggenomen. Ik beminde die herinneringen. Er was dankbaarheid, hooge zedelijkheid in dien eerbied voor eene armoedige, maar in eerlijkheid en vlijt doorgebragte jeugd. Als men met brood of gomme-élastique hen gewreven of door middel van chlorure misschien hun graauw en bevlekt papier wit had gemaakt, zouden zij 't grootste deel van hunne belangrijkheid voor sara siddons hebben verloren.
Een dezer in marokijn gebondene kwartijnen openslaande, dacht ik sporen te zien van olie, die de

{==292==} {>>pagina-aanduiding<<}
inkt der letters had doen vloeijen en eenigen er van had uitgewischt.
- Het zijn mijne kindertranen - sprak sara - tranen, die ik geschreid heb toen ik de rol van desdemona leerde; ik was er zoo bij aangedaan, dat mijne tranen de verzen uitwischten, gelijk gij ziet.
- En hebt gij in lateren tijd die levendigheid van gevoel, die welige tranenschat behouden?
Deze vraag was belangrijk; zij betrof een geheim der kunst; namelijk 't geheim, of de kunstenaar de aandoeningen, die hij opwekt, gevoelt, dan of hij die doet ontstaan, zonder er in te deelen? Is de herinnering aan een eersten indruk voor den tooneelspeler voldoende? Teert hij op zijn geheugen? Maakt de gestadige herhaling van dezelfde bewegingen en toonvallen hem eindelijk ongevoelig voor de smarten die hij schildert? - Of bestaat zijn talent in die bewegelijkheid des gevoels, die zich naar alle toestanden schikt, en door eene mededeelende kracht op anderen werkt?
- Altijd. - antwoordde sara.
Zoo was de meening niet van diderot, en ofschoon charles lamb dezen niet bevoegd acht om beslissend over de zaak te spreken; daar hij - zegt lamb - geene andere dan slechte tooneelstukken gemaakt en nimmer op een tooneel gespeeld heeft, zouden wij toch met het oordeel des Engelschen Schrijvers niet onvoorwaardelijk instemmen.
Keeren wij tot sara kemble terug!
Op veertienjarigen leeftijd was zij reeds groot en schoon: hare gestalte was majestueus en welgevormd; doch 't belang verzette zich tegen hare neiging voor 't treurspel. Haar vader ontnam haar shakespeare en gaf er haar liedjes en rollen uit kluchtige zangspelen en balletten voor in de plaats. Zij zong en danste. Hare moeder was niet minder gestreng, en verzette zich ook met hevigheid tegen eene liefde, die hare dochter had ingeboezemd en beantwoordde, en in alle opzigten onberispelijk was.
Onder de kweekelingen van M. kemble was een voor

{==293==} {>>pagina-aanduiding<<}
hem, als directeur, bijkans onmisbaar jongeling: M. siddons, die, jong, welgemaakt en beminnelijk, in elke jeugdige rol te gebruiken was. Hij zong en danste; speelde voor coriolanus en paljas, brutus en arlekijn; sprak zuiver en schreef nog beter; maakte verzen, en verstond het boekhouden zoo goed als de beste kantoorklerk te Birmingham of Manchester. Deze laatste bekwaamheid was M. kemble bijzonder nuttig, daar diens geldelijk beheer, tot op de komst van den jongen siddons, ongemeen slordig en verward was geweest.
De bekwame maar schroomvallige acteur durfde alleen tot het voorwerp zijner min van liefde spreken; maar sara, stoutmoediger dan hij, sprak er over met hare ouders, en verklaarde, zonder omwegen, dat zij M. siddons beminde en nimmer een ander huwen zou.
- Den armen siddons!? - riep hare moeder uit.
- Gij zijt te schoon voor hem! - voegde de vader er bij.
Een acteur, die eene schoone dochter heeft van gelukkigen aanleg, denkt al ligt in haar 't hoen te bezitten dat gouden eijeren legt, en heeft ook niet zelden gelijk. Miss sara, met hare fraaije, gitzwarte oogen en haren, schitterend blanke tint, en verheven gestalte, kon de gemalin van een Lord worden, of, binnen weinige jaren, eene schitterende ster zijn op het tooneel van Drury-lane. Het was dus voor de ouders niet mogelijk zulk een schat aan siddons, een armen reizenden tooneelspeler, weg te geven.
- Nooit! Nooit! - zeiden vader en moeder.
De jonge lieden werden wanhopend. Miss sara kwam niet op 't tooneel', dan met de oogen vol tranen. Paljas was treurig. Arlekijn had niets aardigs meer, en het publiek, dat zich, in kleine steden, uit verveling, met de bijzondere belangen van anderen gaarne bemoeit, nam deel in de ongelukkige liefde van het jonge paar, welks verdriet het onderwerp werd van alle gesprekken. Nu eens had kemble zijne dochter in een donkere kamer opgesloten, waaruit zij niet anders komen mogt dan om het tooneel te betreden; dán weder had zijne vrouw,

{==294==} {>>pagina-aanduiding<<}
wier driftig karakter bekend was, het arme kind mishandeld, en zelfs siddons niet gespaard.
Daar trad eens de jonge acteur, na den afloop van het stuk, op den voorgrond en zong, op aandoenlijke wijze, een lied van eigen maaksel, over zijne liefde en lijden; het publiek werd opgewonden, trok partij voor de minnenden, en eischte, met groot getier, hunne vereeniging.
Terwijl M. kemble voortrad en met bescheidenheid te regt beweerde, dat die vereeniging eene huiselijke zaak was, welke aan hem en zijne echtgenoote diende overgelaten te worden, werd siddons achter de schermen ontvangen door Mistress kemble, die hare nagels zeer gevoelig in zijn gelaat zette, en hem vervolgens op eene goede dragt vuistslagen onthaalde. - De coup was mislukt. - Miss sara werd als voorlezeres bij eene voorname familie geplaatst, en M. siddons nam zijn afscheid.
Maar de twee gelieven vonden elkander weldra terug, en den 26 November 1773 werd Miss sara kemble Mistress siddons.
Van dien tijd af kwam siddons niet meer op het tooneel. De man, die tot hier toe geschikt was geweest voor alles, deugde verder tot niets; zijne gade scheen zelfs niet meer op bijdragen van hem te rekenen tot 't bestrijden van de huiselijke behoeften. Alles moest komen, en hing af van de bekwaamheden der jonge vrouw, die echter tot dus verre noch ontwikkeld, noch erkend waren.
Te Bath was zij lid van eene slechten en zeer armoedigen troep. Eens in een mannenrol moetende optreden, waren er zelfs voor haar geene kleederen. Een der aanschouwers moest het gezelschap uit die verlegenheid redden. Hij kwam achter de schermen, ontkleedde zich, en woonde daar de uitvoering van het stuk in deshabillé bij.
Lang dwaalde zij van Birmingham naar Chestenham, van Liverpool naar Manchester, altijd miskend, en verloren onder de oubekwaamste spelers van geheel Engeland.
Eens zou de troep, te Chestenham, het Verlost Venetië

{==295==} {>>pagina-aanduiding<<}
geven, en Mistress siddons voor belvideba spelen; de zwaarste rol der nieuwere Engelsche tooneeldichtkunst. Chestenham was toen het vereenigingspunt der hoogere klassen, die de loges afhuurden, niet om het meesterstuk van otway te bewonderen, maar om te spotten met de arme halzen, die zulk een treurspel aankondigden, en van spreken, gaan, noch gesticuleren wisten. Maar Mistress siddons verscheen, en, op de spotternij volgde bewondering; alles stond verbaasd, alles juichte haar toe. Men merkte de schamelheid van hare kleeding op, en den volgenden dag voorzagen de aanzienlijkste dames in hare behoefte.
Lord aylesbury schreef aan garrick, toen Directeur van Drury-Lane, dat hij te Chestenham eene parel, een diamant, wel waardig om voor het Londensche publiek te schitteren, gevonden had; de Heer garrick zond een deskundige om te oordeelen, en Mistress siddons werd aangenomen.
Wie zou nu niet gedacht hebben, dat hare kwade dagen voorbij waren? - Dat zulk een nooit overtroffen talent, nu met edelen, duurzamen luister kon schitteren? Het tegendeel gebeurde. Garrick onthield haar alle gelegenheid om te spelen, en Mistress siddons geeft er in hare Herinneringen openhartig en bescheiden reden van.
‘Men bood mij - zegt zij - 5 pond Sterl. (f 60. -) 's weeks; ik was jong en werd schoon gevonden; dat was ik dus wel waardig. De Heer garrick ontving mij allerheleefdst; hij overlaadde mij met voorkomenheid en lof; maar al die goedheid had geen ander degelijk gevolg, dan misleiding. De groote kunstenaar weigerde mij steeds de gelegenheid, om mijne krachten te beproeven in die hoofdrollen, welke alleen met den aard van mijn talent en met mijn uiterlijk overeenkwamen. Dikwerf heb ik over de redenen van dit gedrag nagedacht.
Zijn voornaamste wensch was: twee actrices, wier trotschheid en naijver hem groote moeiten veroorzaakten, te vernederen. Daarbij begon hij zijne belangen van die des tooneels te scheiden; hij had geene de minste reden

{==296==} {>>pagina-aanduiding<<}
om mij te verpligten. Inderdaad - 't zij de voorspoed hem baatzuchtig had gemaakt, of dat de besmettelijke vereering, die men hem bewees, zijne natuurlijke eigenschappen had bedorven, of dat eene andere oorzaak op hem werkte - hij was mij meer schadelijk dan gunstig. Ik zag met verwondering, dat hij het meest mijne vergankelijke schoonheid beminde, en dat mijn slagen op het tooneel hem volstrekt niet ter harte ging. Zijne loftuitingen hielden niet op, en zijne overdrevene beleefdheden maakten mij zelfs tot een voorwerp van nijd en laster. De rol van venus behoorde mij, als die voorkwam; mijne mededingsters lieten dan ook niet na, mij de Venus van den Heer garrick te noemen. Ik zal van de kleine boosaardige streken, waaraan zijne handelwijze mij blootstelde, niet gewagen. Koningen en Prinsen maakten het hof aan den Heer garrick, wiens roem door Europa weêrklonk; zijne wezenlijke bekwaamheden drukten het zegel op zijn grooten naam: elk dong naar een woord, naar een glimlach van hem; en hij... ontzag noch bespaarde vleijerij, noch voorkeur jegens mij, en ik geloof dat sterkere geesten dan de mijne er door bedwelmd hadden kunnen worden; maar... ik had twee kinderen en beminde mijn echtgenoot.’
Het gevolg van dit deugdzaam gedrag was, dat garrick aan Mistress siddons slechts onbeduidende rollen gaf, en toen haar tijd om was, haar bedankte.
‘Mijne vernedering - zegt zij - was wreed en bitter! Helaas! het was niet alles. Mijne twee lieve kinderen gingen den hongerdood te gemoet. Gedurende anderhalf jaar waren mijne wanhoop en neerslagtigheid zoo groot, dat mijne gezondheid er onder leed. Eindelijk vatte ik weder moed, en verhief mij, en tartte den tegenspoed. Van Drury-Lane verbannen, vernederd, verlaagd, ving ik mijnen leertijd weder aan, als rondreizende provincie-actrice.’
Mistress siddons verbeeldde zich niet reeds bekwaamheden te bezitten, maar wel, dat zij die, door ernstige oefening en inspanning, zou kunnen verkrijgen. Zij studeerde dus vlijtig, en nam dagelijks nieuwe proeven.

{==297==} {>>pagina-aanduiding<<}
Zij trad op in het blijspel, doch zonder geluk; daarna tot de Muze van het treurspel terugkeerende, gevoelde zij, die nooit te hebben moeten verlaten. Zij begreep, dat 't van belang was naar talenten te streven, welke niemand in hare nabijheid bezat: naar natuurlijkheid en eenvoudigheid; twee eigenschappen, die het moeijelijkst zijn te verkrijgen en op het tooneel naar waarde te doen gelden. De eenvoudigheid van haar spel, zegt een harer levensbeschrijvers, de diepte en waarheid van hare voorstellingen, werden door het publiek naauwelijks opgemerkt. De gansche wereld wil waarheid en eischt die; doch wanneer zij verschijnt, miskent men haar, of gevoelt haar niet. Het was eerst in 1777, na zeven jaren arbeids en inspanning, dat het publiek, niet van Londen, maar van Birmingham en Manchester de oogen opende, en eindelijk hare voortreffelijkheid erkende; en nog was daartoe eene gelukkige omstandigheid noodig: eene stem die te midden der menigte uitriep:
- Nooit heeft deze kunstenares eene mededingster gehad! Nooit zal iemand haar evenaren!
Het was de acteur handerson die dus sprak, en het licht brak door. Een dagbladschrijver deelde in de geestdrift des tooneelkunstenaars: ‘Ik begrijp 't niet’ - schreef hij in zijn blad - ‘dat Londen zulk eene actrice niet tot zich roept, en haar, zonder eer en fortuin, in de provincie haar leven laat verslijten.’ Garrick las dat verwijt; maar trok 't zich niet aan, en Londen stelde weinig belang in eene daar onbekende kunstenaresse. Het hield zich bezig met hanengevechten, en een zeer grooten olifant, die er de bewondering van al de lieden van stand en smaak tot zich trok. Intusschen leefde Mistress siddons in kommer en ontbering.
Te Bath - zegt zij in hare Herinneringen - begon ik eindelijk de vruchten mijner onverpoosde inspanningen te oogsten. Tot nu toe was ik zeer ongelukkig geweest. Het hooge treurspel, het eenige waarvoor ik natuurlijken aanleg had, was sedert lang van het tooneel verbannen. Ik droeg misschien het mijne bij, om het weder in zijne eere te herstellen; maar met hoe veel moeite! Men oor-
{==298==} {>>pagina-aanduiding<<}
deele. Des maandags morgens repeteerde ik eene treurspelrol te Bath, des namiddags moest ik te Bristol in een blijspel optreden, dan naar Bath terugkeeren en nog den eigen avond het treurspel helpen uitvoeren. Mijne grootste grieve echter was 't spelen van bijrollen in blijspelen en kluchten. Al die arbeid bragt mij slechts drie pond Sterl. (f 36. -) per week op; maar een kring van vrienden begon mij te omringen; men begon mij te achten en aan te moedigen; ik voedde hoop op de overwinning, en wijdde mij met moed aan een onvermoeiden arbeid. Als ik de onbeschrijfelijke inspanningen des verstands en de ligchamelijke vermoeijingen, die ik, zonder klagten, verduurde, herdenk, weet ik niet vanwaar ik de kracht en den moed er toe heb bekomen. Moederlijke zorgen drukten mij bovendien en hinderden mijne tooneelstudiën. Dikwerf was ik genoodzaakt mijne kleinen stilte te gebieden om de rollen te kunnen leeren, die het dagelijksche brood moesten opbrengen.’
Doch haar roem nam toe. Zij werd de afgodesse van Bath: en stil, eerbaar en zedig levende, beoefende zij alle kunsten, van de dichtkunst af tot de beeldhouwkunst toe. Zoo verliepen er vijf jaren. Endelijk, in 1782, ontving zij het aanzoek om te Londen op nieuws in Drury-Lane ten tooneele te verschijnen. Zij weifelde; maar garrick had de magt niet meer om haar te onderdrukken, en eene innige stem fluisterde haar toe, dat haar nu te Londen eer en loon wachtten. Zij nam dus de roeping aan. Moeijelijk viel haar het scheiden van Bath, welks inwoners het eerst haar talent erkend en toegejuicht hadden. Het scheen haar zelfs eene soort van ondankbaarheid te zijn. Den avond vóór haar vertrek, toen de gordijn, na den afloop van het stuk, nog eens was opgehaald, verscheen zij voor de verzamelde menigte, met oogen vol tranen en eene stem door aandoening gesmoord. Zij kwam nu niet om verzen van shakespeare, maar om hare eigene verzen voor te dragen: - verzen vol zachtheid en teederheid, waarin zij hare droefheid over de scheiding, en hare vrees voor de toekomst schilderde. - Het was de dankbaarheid -
{==299==} {>>pagina-aanduiding<<}
sprak zij - die haar tot dichten gedrongen had; zij kwam afscheid nemen van hen, wier goedkeuring het eerst haren naam had bekend gemaakt! Doch waarom dan heengegaan? Waarom zich verwijderd van een jegens haar zoo goedgunstig publiek, van de aanmoedigers harer pogingen? Waarom zekere beschermers verlaten en opgeofferd aan eene onzekere toekomst? Wat was de oorzaak van dat besluit? Om welke reden, onder welk voorwendsel ging zij?
Toen traden hare drie jonge kinderen op, en zij stelde die aan het publiek voor. Elk wist dat zij arm was: dat knellende zorgen hare studiën bemoeijelijkten en dat deze aandoenlijke tooneelvertooning niet anders was dan eene spiegel van harde, folterende waarheid.
- Zietdaar degenen - vervolgde zij - die mij aan u ontrukken! Zietdaar de teedere schepsels, die mij nieuwe gevaren te gemoet drijven. Arme kinderen! Gij alleen waart in staat mijne ranke hulk op nieuws in die onbekende zee te stooten. Gij alleen vermogt het, mij den wensch naar roem in te boezemen, en tot ballingschap te dwingen. Was de koelte mij hier niet zoet, en de hemel mij niet gunstig? Wat zal ik elders vinden? Woeste stormen misschien? Moge dit mij verontschuldigen hij hen, die zich mijner aannamen! - En gij, wien ik noch de verheffing des dichters, noch de welsprekendheid des redenaars kan aanbieden, ontvangt ten minste de opregtste, vurigste, innigste hulde van mijne dankbare ziel!’
Wij zullen hier de dichtregelen van Mistress siddons niet beoordeelen; maar zij mogen goed of slecht zijn, de zuiverheid en adel van hare gevoelens schitteren er met vollen glans in door.
Zoo sprak Mistress siddons in September 1782 tot het publiek te Bath, en den 10 October was hare fortuin reeds gemaakt. Zij werd de eerste tooneelkunstenares te Londen; en het drievoudig verbond van arbeid, schranderheid en schoonheid, verzekerden haar eene langdurige toekomst van zegepralen en vereeringen. De vervulling eener enkele rol was genoeg om de aanschouwers in

{==300==} {>>pagina-aanduiding<<}
verrukking te brengen, en om jubelkreten van bewondering aan de verbaasde menigte te ontlokken. Die rol was de Isabella in het Noodlottig huwelijk van southern. Het schijnt, dat die uitslag niet alleen haar moed verhief, maar ook een kunstvermogen in haar opwekte, grooter dan zij dacht te bezitten. Het gedeelte harer Herinneringen, waarin zij van die gebeurtenis spreekt, is evenmerkwaardig als treffend.
- Ik kwam - zegt zij - te huis onder de luidruchtigste bravo's, en bijkans gedragen. De vreugde overstelpte mij; ik was half dood. Mijn eenvoudig vertrek binnen getreden, zette ik mij tusschen mijn vader en echtgenoot aan een sober maal. De stilte van den maaltijd werd alleen door uitroepingen van blijdschap van M. siddons afgebroken. Mijn vader, reeds hoog bejaard, at zwijgend: maar lag van tijd tot tijd zijn vork neêr, hief zijn waardig hoofd in tranen op, wierp zijne lange grijze haren naar achter, en zag mij dan aan onder woorden die mij sterk aandeden. Door inspanning uitgeput verviel ik in eene doffe mijmering. Ik herdacht mijn afgelegden moeijelijken weg en gaf mij aan bepeinzingen van 't verledene over, die niet wel zijn uit te drukken. Toen overmeesterde mij een alles verdoovende slaap, die eerst den volgenden middag tegen een ure eindigde. Ik ontwaakte toen met het gevoel van kracht, leven en gezondheid.’
Mevrouw de staël, die haar in de Isabella heeft gezien, noemde haar de eerste actriee der wereld.
‘Zij was’ - zegt zij - ‘de edelste, majestuenste, volmaaktste vrouw, die ik ooit heb gezien. De eenige, die niets van hare waardigheid verloor, zelfs als zij smeekte en knielde. De Natuur had haar tot een toonbeeld van grootheid geschapen: zij behield dat karakter ook in de hevigste tooneelen.’
‘Voor Lady Macbeth spelende’ - zegt Lord byron - ‘scheen zij een bovennatuurlijk wezen, uit hoogere gewesten gedaald, om de wereld te verbazen. Magt, grootheid, hartstogt schitterden in haar-zelve en in haar spel. Wie haar het tooneel der nachtwandelares heeft

{==301==} {>>pagina-aanduiding<<}
zien uitvoeren, vergeet nooit die starre oogen, bij de werkeloosheid der zinnen, dat schimachtig rondwaren, en de sprakelooze beweging harer lippen. (⋆) Zij is een tijdperk in het leven van elk, die haar gezien heeft.’
Wij kunnen hier eene persoonlijke ondervinding bijvoegen, ten blijke dat Lord byron de zaak niet heeft overdreven, maar dat de indruk van het spel van Mistress siddons bij de kenners lang heeft voortgeduurd. Wij zaten in 1840 in het orkest van het Théatre Français, (†) en een bejaard Heer zette zich naast ons. Hij was een uitgewekene, doch, bij den terugkeer der bourbons, in Engeland gebleven, alwaar hij gehuwd en gevestigd was. Om Frankrijk nog eens te zien, was hij toen naar Parijs gekomen, in 't voornemen er eenige maanden door te brengen. Wij raakten spoedig met elkander in gesprek.
- Het is mij veel waard - zeide hij - ook Mlle. rachel nog te zien.
De toen nog jonge treurspeelster moest dien avond optreden als roxane in den bajazet. - Ik vroeg hem naar eenige acteurs en actrices van vroegeren tijd.
- Mlle. dumesnil heb ik nog gezien - antwoordde hij - maar zij was de grootste niet der actrices, die ik gezien heb.
- Gij hebt dan Mlle. clairon ook nog gezien? - vroeg ik.
- Och wat! - Mlle. clairon, eene actrice uit de oude school, vol gemaaktheid; die alle natuurlijkheid miste; die de verzen niet sprak, maar declameerde, en zelfs zong!... Neen, ik heb Mistress siddons gezien; zij was reeds bedaagd - maar hoe schoon, majestueus, eenvoudig en waar!... Ik heb nooit een tred, een stand, of gebaren gezien meer aan het treurspel voegende: nooit

{==302==} {>>pagina-aanduiding<<}
eene stem gehoord, die zoo de harten trof en vervulde met medelijden, schrik, ijzing, of welke andere gevoelens hare rollen moesten opwekken. Maar laten wij spreken van Mlle. rachel! Bezit zij alle de gaven en verdiensten, die men haar toekent?
- Hare houding is edel, en zij spreekt met eene merkwaardige natuurlijkheid en juistheid. Het overige moogt gij-zelf beoordeelen. De gordijn gaat op. De roxane is eene van hare beste rollen.
De oude Emigrant was in de drie eerste bedrijven zeer oplettend; toen 't derde uit was stond hij op, en sprak:
- Gaat gij mede een glas limonade gebruiken? - dan praten wij nog eens over Mistress siddons.
‘Op het toppunt van hare grootheid’ - zegt een Engelsch Schrijver - ‘moet men haar gezien hebben, zoo als zij toen was: rijzig; slank, het hooge voorhoofd vol verheven rust, in een levende lijst van hairen zwart als ebbenhout; met oogen die beurtelings verontwaardiging, teederheid en smart uitdrukten. - De rol van julia in den romeo was de eenige waarin zij niet uitblonk. De zachte, teedere liefde, 't bijna kinderlijke wegslepende der jonge Italiaansche, waren minder voor haar geschikt. (⋆) Tot aan het einde der 18de eeuw heerschte zij onverdeeld op het tooneel: haar Koninklijk rijk. De geestdrift des publieks had geene grenzen, en verkoelde nooit. Van alle zijden ontving zij rijke geschenken, en zij leefde veeleer als vorstin dan als kunstenaresse.’
Mistress siddons was evenwel niet onvermengd gelukkig. Haar beker was niet immer met nektar gevuld. Na de zegepraal kwam de laster.
Er was te Londen eene vrouw, eerst meid geweest in eene herberg, maar door hare ongemeene schoonheid en vrije zeden tot eene dame gemaakt. Zij heette leeds, ten minsten indien zij iemands naam voerde; want het schijnt dat zij vader noch moeder gekend, en hare jeugd

{==303==} {>>pagina-aanduiding<<}
eerst in bedelarij, gelijk later in dienstbaarheid en ontucht gesleten heeft.
Een rijke Brit zag haar in die herberg, en werd hartstogtelijk op haar verliefd. Het viel hem niet zwaar de ligtzinnige deerne het wijnhuis te doen verlaten, om met een rijken minnaar naar Italië te reizen. Hij had echter geene reden om over zijne beminde voldaan te zijn. Geldzuchtig, behaagziek, en zonder eenige beginselen, pleegde zij tallooze trouweloosheden aan den man, wiens hartstogt, als gewoonlijk, bij elke trouwloosheid vermeerderde. Hij had de kracht niet om zijn minnenijd te dragen, en werd zelfmoorder.
Miss leeds keerde, met eenige honderden guinjes, en 't voornemen om zich door hare noodlottige schoonheid te verrijken, naar Londen terug. Naauwelijks aangekomen werd zij door jicht zoo hevig aangetast, dat hare beenen als verlamd bleven.
Even als Mistress siddons was zij rijzig, en had zij fraai zwart hair; ook 't volmaakt ovale van haar gelaat, herinnerde aan de kunstenaresse. Op deze niet volmaakte, maar toch merkwaardige gelijkenis, bouwde zij eene lasterlijke maar winstgevende bedelarij, en slaagde volkomen. Zij kon niet anders dan op krukken gaan. Om in de huizen der aanzienlijken door te dringen, gaf zij den portier een kaartje, waarop geschreven stond:
‘De oudere zuster van Mistress siddons, van Drury-Lane, verzoekt een oogenblik gehoor.’
Elk ontving de bedriegster terstond, die zich Miss lucy kemble noemde.
- Mistress siddons - zeide zij - is mij eene liefhebbende zuster geweest zoo lang zij-zelve arm was; maar de fortuin heeft haar hart bedorven. In den omgang met Lords en Lady's vergeet zij hare arme bloedverwanten. Aan de eene zijde schaamt zij zich voor mijne ellende, en aan den anderen kant beletten haar gierigheid en hebzucht mij bij te staan.
Er is in 't menschelijk hart een verborgen kiem van afgunst, die ons gaarne op verheven talenten een vlek doet werpen. Hoe velen zoeken zelfs naar hunne zwakke

{==304==} {>>pagina-aanduiding<<}
zijde. Men wil, dat het uitmuntende zijn tegenwigt, de deugd hare geheime fouten, het genie zijn zwarten kant hebbe. Het was voor velen niet onaangenaam te kunnen zeggen:
- Die schoone Mistress siddons, met dat verheven voorhoofd en edele gelaat, die, met zoo veel waarheid en kracht, de grootmoedigste gevoelens vertoont, is, van het tooneel af, een gewoon, inhalig, gierig wezen, dat de heiligste pligton van bloedverwantschap veracht.
Men gaf aan hare voorgewende zuster rijke aalmoezen, en beklaagde en troostte haar. Men bewonderde hare gelijkenis, en de bedelares gaf niet onduidelijk te kennen: dat ook zij, als God haar niet met eene ongeneeslijke kwaal had bezocht, op het tooneel had kunnen schitteren, en dat Mistress siddons welligt dáárom haar overliet aan haar lot.
Die laster bleef niet in de binnenkamers, maar werd openbaar. Miss leeds sleepte zich naar Hyde-park, en daar, aan een boom gezeten, strekte zij de hand uit, om medelijden in te roepen voor de zuster van Mistress siddons. Toen mengde zich het publiek in de zaak, die een algemeen onderwerp der gesprekken was geworden. Londen trok zich die aan.
- Welk een schandaal! - riep men uit. - Eene actrice die schatten op schatten stapelt, die paarden op stal, livereiknechts in dienst heeft, en aan hare gebrekkelijke zuster een schamel stuk broods weigert!
Afgunstige tooneelspeelsters, en ligtvaardige dagbladen, wierpen den schandelijksten laster op haar gedrag en huiselijk leven:
Mistress siddons weigerde ten voordeele van hare arme kunstgenooten te spelen, en liet hare zuster verhongeren!
Het publiek floot zijne afgodesse uit.
- Weg met haar! Weg van het tooneel! Weg! - schreeuwde de menigte.
Bij die onverdiende beleediging zag de kunstenares met waardigheid rond, en zich toen in haren Koninklijken mantel wikkelende, verliet zij met deftige schreden het tooneel.

{==305==} {>>pagina-aanduiding<<}

De familie kemble was talrijk. Twee broeders van Mistress siddons waren ook aan Drury-Lane verbonden. John kemble was toen op den hoogsten trap van zijn talent, en charles de jongere begon, door zijn aangenaam uiterlijk, bevallige houding, en natuurlijk spel naam te krijgen. John vooral was door de diepte van zijn geheel Engelsch talent, een zeer merkwaardig kunstenaar; even hoog geacht om het edele van zijne gevoelens, als om de strenge naauwkeurigheid van zijn spel. Men noemde hem den wijsgeerigen acteur. Hij was de eenige die nog bezat hetgeen men de shakespearsche overlevering noemde.
Achter de schermen viel Mistress siddons aan de borst van haren oudsten broeder. Maar deze bragt haar voor het publiek terug en opende den mond om te spreken, toen de beleedigde kunstenares, ál hare bedaardheid verzamelende, zelve het woord nam. Zij trad tot voor het voetlicht, en verklaarde daar, met kalmte en vastheid, dat alles wat men haar ten laste legde valsch was; dat de bedelaarster, misbruik makende van eene bedriegelijke gelijkenis, de wereld misleidde; dat zij nimmer tot hare familie had behoord; dat hare betrekkingen bekend waren; dat geen lid van hare familie ooit buiten Engeland was geweest; en dat al de kembles, dank zij hun zuiver gestel en geregelde wijze van leven, door 's hemels gunst, in het genot waren van eene goede gezondheid en van 't onbelemmerd gebruik van al hunne ledematen. Hare kunstgenooten hoorden haar. Zij sprak in hunne tegenwoordigheid en riep hen op, tot hare regtvaardiging.
Meer dan een vierde uurs sprak zij alzoo, en verliet toen nogmaals het tooneel, maar nu weder onder daverende toejuichingen. - ‘Een merkwaardig voorbeeld’ - zegt een harer levensbeschrijvers - ‘van de luimen der menigte, van de wisselvalligheid des geluks, en van 't vermogen der vastberadenheid in eene vrouw.
Later viel ook aan Mistress siddons het lot van meest alle groote geniën te beurt. Zij werd, gelijk shakespeare-
{==306==} {>>pagina-aanduiding<<}
zelf, verlaten. Engeland vergat, te gelijker tijd, zijn grootsten dichter en zijne grootste actrice.
‘Het publiek begeeft ons’ - schreef zij aan eene vertrouwde van hare smarten - ‘het veracht shakespeare. Noch de geheimzinnige hamlet, noch de majestueuze julius gaesar, noch richard III, noch macbeth trekken het aan; en mij nietige, die mijn leven gewijd heb aan 't bestuderen des dichters, en john zoo bekwaam om verschillende karakters van den grooten meester voor te stellen, wij spelen in de woestijn. 't Geluk heeft zijn staf gebroken en weggeworpen.
“Weet gij, wie ons, op Drury-Lane, hebben vervangen? Een olifant, die een stuk geschut afsteekt; een hond, die water put; ellendige tooneelspelen, uit het Fransch vertaald, en voor een gedeelte in de kleine schouwburgen te Parijs uitgefloten. Deze bekooren nu het Londensche publiek der half-betalers en zelfs der hoogere standen. Gisteren heeft Drury-Lane zijn tooneel geleend aan eene zeer aardige koorddanseres, die de menigte verrukt heeft door een aantal gevaarlijke sprongen. Men zegt, Lord w... is razend op haar verliefd. - Ik wensch, dat hij haar aan de bewondering van 't publiek ontschake; maar wat zeg ik?... dit zou toch niets aan onzen toestand veranderen. Na de danseres zullen er twee slangen van vijftien voet en zoo mak als schoothonden, worden vertoond.”
Bij het verdriet der kunstenares kwamen de smarten der moeder. Van hare drie kinderen stierven er, kort achtereen, twee, en het derde werd gevaarlijk krank.
“Geloof aan geen geluk!” - schreef zij aan hare vriendin - 't Geluk is alleen hiernamaals te vinden. Zich te beheerschen, met weinig tevreden te zijn, is de uiterste grens van menschelijk heil. Dikwijls is men genoopt tot eene lijdelijke onderwerping. Twee mijner kleine lievelingen zijn reeds in den hemel, en de derde is van de school gekomen schitterende van die noodlottige schoonheid, welke, even als in hare zusters, krankheid en een vroegen dood voorspelt. Ik zweem naar

{==307==} {>>pagina-aanduiding<<}
niobé, door de wraak des hemels getroffen en met schrik de laatste pijlen van zijnen toorn verwachtende.’
Het publiek kwam na eenigen tijd van zijn wansmaak terug, en Mistress siddons herkreeg de plaats, die zij geen oogenblik had moeten verliezen.
Dit was in den tijd, toen talma in Frankrijk schitterde in al den glans van zijnen roem. Een der vurigste wenschen van Mistress siddons was, hem te zien, en met haren broeder john het Kanaal over te steken, om bij talma van de haar reeds lang door hem aangeboden gastvrijheid gebruik te maken.
Tot die reize werd besloten; maar - de twee volken waren in oorlog. De Britsche kunstenaars hadden de vergunning noodig van hunnen Vorst om Engeland te verlaten, en van napoleon om te Parijs te komen. De Keizer bewilligde op eene verpligtende wijze in het verzoek: maar niet alzoo george de Derde. Die Vorst had veel van Koning lear; zijn verstand was verward; zijne doolende rede bragt hem maar zelden een bezoek, en verliet hem altijd weer spoedig, om plaats te maken voor duizende schrikbeelden, van welke napoleon de ijselijkste was.
Eerst wilde hij volstrekt niet, dat zijne twee geliefdste acteurs zich van Londen zouden verwijderen. Hij vreesde, dat de Keizer hen zou terughouden: john kemble om hem in zijne garde te steken, en Mistress siddons tot eene nog minder eervolle bestemming, hoewel zij reeds in den herfst van hare schoonheid was. Het was onmogelijk hem van dit laatste denkbeeld af te brengen. John kemble alleen verkreeg het gewenschte verlof.
- Hij zal een sergeant van hem maken! - zeide de Koning:
Mistress siddons moest blijven. Tot vergoeding maakte Koning george haar voorlezeres van de Koninklijke familie: eene bijzondere eer, nooit te voren aan eene actrice bewezen. Ook werd zij dikwerf geroepen om dien post te vervullen, en de Vorst, die de Duitsche uitspraak behouden had, doch in weerwil van zijne moeite om zich verstaanbaar uit te drukken, voor welsprekend

{==308==} {>>pagina-aanduiding<<}
wilde doorgaan, zeide haar eens in eene geestvervoering, die door zijn kromme uitspraak nog grappiger werd:
- Waarlik Misdriss ziddons ik hep gedracht om een geprek in u te ontdekken, ik hep geene schlechte uitspraak in u gefonden, nich eene: ik heb ál meine moeite ferloren. (⋆)
Eens speelde zij te Manchester, door ongelukkige brekebeenen bijgestaan, wier nietigheid tegenover haar gevoel- en kunstvol spel nog te sterker uitkwam. Eensklaps begonnen de aanschouwers onderling te spreken: er kwam beweging in al de loges, die met het parterre schenen te raadplegen. Mistress siddons werd ongerust en angstig, en de acteurs, die haar omringden, zwegen eensklaps stil. Daar stond een spreker op (in Engeland vindt men altijd iemand gereed om den wensch van 't algemeen te doen kennen), en zeide:
- Mistress! de inwoners van Manchester hebben maar zelden 't geluk u te zien en u te hooren; zij weten zelfs niet of gij er ooit weder komen zult, en zij wenschen uw talent te genieten in al zijn glans; dat wil zeggen: onverduisterd door de schaduwen die u omgeven.
- Hoerrah! Hoerrah! - schreeuwde de menigte.
- Gij zijt daar als een engel, onder de duivelen van milton! - vervolgde de spreker - Weg met de komedianten van den Deenschen Koning! Wij wenschen Ophelia te zien geheel alleen!
Mistress siddons deed een stap voorwaarts:
- Mijne Heeren! - sprak zij - ik ben u dankbaar voor die eerbetooning aan mijn gering talent: maar vergunt mij u te doen opmerken, dat gij zeer gestreng zijt jegens mijne kunstgenooten.....
- Neen, Mevrouw! wij zijn regtvaardig: want zij verduisteren uwe bekwaamheden: zij doen ons lagchen, terwijl gij ons tot tranen toe beweegt.

{==309==} {>>pagina-aanduiding<<}

- Maar, mijne Heeren! - hernam Mistress siddons - Ik alleen kan toch het geheele treurspel niet uitvoeren!...
- Zeker niet - antwoordde de spreker - maar wij verlangen ook niets te hooren dan uwe rol. En daarom weg met de slechte spelers, die de ster van Albions tooneel in het licht staan!
De acteurs traden af, en nu droeg Mistress siddons, onder daverende toejuichingen, alleen de schoonste plaatsen voor uit hare rol.
Met de jaren vermeerderden hare bekwaamheden; maar gelijk altijd, begon de Natuur ook bij haar de verdere ontwikkeling te verhinderen der heilige aandrift, die steeds voorwaarts streeft.
‘Volmaakte tooneelkunstenaars zullen er nooit zijn’ - zegt diderot - ‘omdat de kunst lang en 't leven kort is. Als een tooneelspeler, na twintig of dertig jaren van studie, het toppunt van zijn vermogen heeft bereikt, wordt hij oud en gaat terug; daar zijne krachten verminderen. Dan verliest de stem hare frischheid en buigzaamheid; het oog zijn glans, en de vorm des ligchaams zijne fraaiheid, zoo noodig tot de begoocheling des tooneels. In één woord: dan ontvallen hem van lieverleê de middelen der uitvoering.’
Mistress siddons, ofschoon zij het tooneel verliet, eer de ouderdom zich deed gelden, had toen door de magt des tijds, toch ook reeds in één opzigt geleden: hare slankheid was verloren gegaan. Evenwel, toen zij voor het laatst in den macbeth optrad, was de geestvervoering, na het tooneel der slaapwandeling, nog zóó levendig, dat het geheele publiek als een eenig man opstond en begeerde, dat men het stuk dáármede zoude eindigen.
Nu wijdde zij zich geheel aan haar huiselijk leven. Onder de kunsten, die zij in hare latere jaren beoefende, komt het eerst de beeldhouwkunst in aanmerking; want zij maakte eene buste van adam.
- Ik weet niet - was het oordeel van den beeldhouwer chartrey - of hij gelijkt; maar op dat gelaat is wel de kracht en de majesteit van den vader der menschen.

{==310==} {>>pagina-aanduiding<<}

Mistress siddons stierf in haar 68ste jaar. Haar leven, ofschoon met wereldsche smarten en beproevingen vermengd, was immer rein en in alle opzigten rijk aan roem. Men gaf haar overschot eene rustplaats in de West-minster abdij, in de afdeeling der Dichters, niet verre van den onsterfelijken shakespeare, van wiens genie zij eene der waardigste tolken ïs geweest.




Rembrandt.

Si la peinture n'eût existé, rembrandt l'aurait inventée.

a. baron.
Vóór dat deze vlugtige regelen de pers kunnen verlaten, zal het groote Nederlandsche schildersfeest, bij de onthulling van het standbeeld van den éénigen rembrandt, reeds tot de geschiedenis behooren. Wij kunnen evenwel den lust niet onderdrukken om een paar invallende gedachten omtrent den grooten meester op te schrijven, wiens geschiedenis tot aan het einde toe naar zijne eigene schilderstukken gelijkt, door het effect van licht en donker waarvan zij vol is.
Paul rembrandt harmensz., de zoon van een korenmolenaar tusschen Leijerdorp en Koukerk aan den Rijn, zag op den vaderlijken molen het eerste levenslicht op den 15den Junij 1606. Naar de ligging van dien molen heet hij rembrandt van rijn. Van zijne jeugd en opvoeding is weinig bekend; maar zij zullen wel geweest zijn gelijk die van andere molenaarskinderen. De jonge rembrandt zal een goed gedeelte van zijne kindschheid op den maalzolder hebben gesleten; eerst spelende en later zijnen vader helpende. Dikwerf zal hij ook met de kar zijn medegegaan, om 't graan bij de bakkers en boeren te halen, of 't meel dat hun toekwam te huis te bezorgen. Voor de hoersche klanten zijns vaders zal hij dus eerst ‘'t jongetje van den molenaar’ zijn geweest, en later ‘de molenaarsjongen’ zijn geworden. Dit laatste vooral toen hij, na op de dorpschool in 't lezen en schrijven en den regel van drieën te hebben uitgemunt, door zijnen vader, dien 't wèl ging, op de Latijnsche school te Leyden werd gedaan. Over dat hoogvliegen zullen de buren de hoofden wel met wangunst en afkeuring bij elkander hebben gestoken. - Maar hoe zouden die goede menschen nu staan te kijken, als zij, na twee honderd jaren slapens, uit hunne graven eens konden opstaan, om onze standbeelden te zien, en dan bij 't laatst onthulde

{==311==} {>>pagina-aanduiding<<}
vernamen, dat 't het beeld is van rembrandt, van den molenaar harmens' zijn jongen, die hun zoo dikwijls de zakken meel heeft te huis gebragt. Dat zouden ze onmogelijk kunnen gelooven! En die 't geloofden zouden in hunne eenvoudigheid toch zeker met verbazing uitroepen: ‘Wel, Heere! Heere! hoe of de jongen daartoe gekomen is!’
Dit mag ook wel een wonder heeten. Dat harmens niet wèl deed met zijn zoon naar de Latijnsche school te sturen, daarin hebben de menschen gelijk gehad; want er was lust noch geschiktheid in hem om een geleerde te worden. Maar de Natuur en het Lot hadden zich met elkander verstaan om den knaap te vormen tot een man, die 't Hoofd zijn zou van de Hollandsche schilderschool. Daartoe had de Natuur hem toegerust met het gevoel en genie van een shakespeare in het rijk des lichts en der kleuren, en had het Lot hem op dien molen doen geboren worden. Welk een geluk voor iemand van zijnen aanleg, om, van der jeugd af, dag aan dag, als gebonden te zijn aan eene werkplaats vanwaar het oog een onbelemmerd algezigt heeft op de omliggende streek! Hoe dikwijls zal de knaap met vorschende blikken den omloop, als de molen er een gehad heeft, zijn rondgegaan, of naar de kap zijn geklommen, om dat algezigt in volheid te genieten, en hoe moet dat op zijne ziel gewerkt, en den kring zijner inzigten verruimd hebben! Maar ook het inwendige van den ruimen maalzolder, waar 't nooit volkomen dag is: waar de invallende lichten van kleine, tegenover elkander staande vensters, in het midden der raadselachtige schemering elkander ontmoeten, en kruisen, en den vloer en de voorwerpen als betwisten. In zulk een atelier valt op ieder nieuw uur van elken nieuwen dag wat nieuws te leeren. En wij gelooven ook gaarne de overlevering, dat het lot hem geheel op den weg geholpen heeft, met eene kleine spleet of opening in de molenbekleeding, door welke het zonnelicht naar binnen schitterde, en op de omringende voorwerpen een toon wierp, die hem denkbeeld en inzigt gaf van 't effect eener zoo schitterende zamentrekking van licht. Wij zien in onze verbeelding den uitverkoren meester in dien molen zitten, zonder welken hij nooit rembrandt zou geworden zijn, en gevoelen 't verband tusschen die
plaats en de plaats hem nu gegeven door de bewondering des volks. Er liggen twee honderd dertig jaren daar tusschen; doch voor de verbeelding zijn zij maar een oogenblik, niet langer dan noodig is voor rembrandt om aan den Rijn zijn molenaarspak af

{==312==} {>>pagina-aanduiding<<}
te werpen, met zijn penseel de hem geopenbaarde geheimenis te verzinnelijken, en als vereeuwigd Kunstenaar aan den Amstel op het metalen voetstuk te stappen.
Arme, groote rembrandt!
Hoe hebben menschen, naast hem en nà hem, er den grooten meester voor doen boeten, dat de Natuur en 't Lot hem tot iets zóó zelfstandigs, zóó éénigs hadden gevormd, en hij hunne inspraak begreep, en zijne roeping volbragt! - O, ‘die eigendommelijkheid - die stempel van grootheid, aan niemand ontleend en door niemand na te volgen!’ - Miskenning, wangunst, laster vergalden zijn genot, benadeelden zijne eer en bedierven zijn loon. Er staat wel geschreven, dat hij vrienden had, en zijn werk gezocht was: maar zijne vrienden waren van geen goed allooi, en zijn werk bragt hem niet bijster veel in de beurs. - Bij den dood zijner vrouw, in 1642, werd de gemeenschappelijke boedel op f 40,750 geschat; maar 't geen zij had aangebragt (vermoedelijk meer dan f 15000. -), en wat zijne ouders hem hadden nagelaten, was dáárin begrepen. In weerwil van zijn klein gezin, en eenvoudige levenswijze, en van 't leergeld zijner talrijke leerlingen, en van eene werkzaamheid zonder wedergade, kan hij dus in een 20 jaren maar omstreeks f 20,000. - hebben overgegaard. Blakend van kunstgevoel had hij zijn overwinst aan kunst, en voor hem nuttige oud- en zeldzaamheden besteed - en hoe raakte hij alles weder kwijt? De ziel des grooten mans moet bij 't geregtelijk verkoopen zijner bezittingen voor spotprijs, en bij 't scheiden van zoo vele dierbare voorwerpen onbeschrijfelijk veel hebben geleden. De rijke Burgemeester witsen was zijn crediteur; de rijke six, behuwdzoon van den rijken Burgemeester tulp was zijn vriend, en toch werd hij insolvent, en zijn boedel en kunstverzameling voor spotgeld verkocht! - En dat geheurde in 1656 en 1657, toen de weelde te Amsterdam zóó verkwistend was, dat er eerst onlangs de overdaad in bruiloften en maaltijden bij eene Keure
was beperkt geworden!! - Hoe gelukkig ware rembrandt-zelf door den tijdgenoot te maken geweest, in die treurige dagen, met maar één tiende gedeelte van 't geen de dankbare nakomeling nu voor zijn standbeeld heeft uitgegeven! - Jammer, helaas, dat door die erkentelijkheid van het nageslacht de onbarmhartigheid van den voorzaat niet geheel is uit te wisschen; maar jammer vooral, dat rembrandt niet terug kan komen, om zelf ten minsten óók eenig genot te hebben van zijn nu vereeuwigden roem!





{==313==} {>>pagina-aanduiding<<}

Mengelwerk.

De Romeinsche satire en juvenalis.

(Verhandeling, voorgedragen in de Maatschappij Diligentia, te 's Gravenhage.)

Door Mr. J. van Gigch, Doctor in de Letteren en Regten, Advokaat te 's Gravenhage.

In het beoordeelen van geheele volken is het even gemakkelijk te dwalen, begaat men even spoedig eene onregtvaardigheid, als in het oordeelen over bijzondere personen. Hoe dikwerf toch misleidt ons niet de uiterlijke schijn? Hoe dikwerf meten wij hunne hoedanigheden niet af naar den indruk, welken zij bij eene eerste ontmoeting op ons maakten, en spreken wij na eene oppervlakkige beschouwing als of wij in ons oordeel door eene ondervinding van jaren geleid werden. Even zoo bij volken en natiën! Na de geschiedenis oppervlakkig te hebben doorbladerd, meent men dikwijls de zedelijke waarde van een volk te kunnen bepalen en het zijne plaats in de onafzienbare volkenreeks te kunnen aanwijzen; als of een volk alleen leefde in zijne daden en niet in zijne schriften; als of de kennis van feiten voldoende ware en men de verstandelijke ontwikkeling en de geestbeschaving voorbij mogt zien; als of het volk, wiens geschiedenis het grootst is, altijd juist daardoor het belangrijkste moest geweest zijn.
Maar men begaat evenzeer eene onregtvaardigheid, wanneer men het onnaauwkeurig en ligtvaardig oordeel van anderen onderschrijft. Dan wordt de onwaarheid als tot eene overlevering, en de kleinkinderen herhalen het gevoelen der grootouders, dat zij als door hun ge-
{==314==} {>>pagina-aanduiding<<}
boorte schijnen geërfd te hebben: en alleen een opzettelijk daartoe ingesteld onderzoek kan de vooroordeelen wegnemen, welke door eenen enkelen somtijds in het leven worden geroepen.
Een dier historische onregtvaardigheden treft men meestal aan bij het oordeel over de Romeinen. ‘De Romeinen’ - zegt men - ‘waren het grootste en magtigste volk der oudheid. Hun rijk ontwikkelde zich tot eene zoo ontzagchelijke uitgestrektheid, dat de onmogelijkheid om het wèl te besturen de oorzaak van zijn ondergang werd. Maar het was ook alleen de ontwikkeling der physieke krachten, die de Romeinen tot beheerschers der aarde maakte. Hunne verstandelijke vermogens waren niet krachtig genoeg om zelfstandig te werken, maar hunne letterkundige voortbrengselen dragen den stempel eener slaafsche navolging. Niets is in de Romeinsche litteratuur inheemsch - niets de uitsluitende eigendom van den Italiaanschen bodem. De blijspelen van plautus en terentius zijn Grieksch in aanleg, in taal, in karakterschildering: de oden van horatius zijn Grieksch in gedachten, in uitdrukking, ja zelfs zoo verre, dat gij er gansche gezegden en spreuken uit het Grieksch vertaald aantreft. Zelfs de redevoeringen van cicero, die meesterstukken van welsprekendheid, zijn naar het Grieksch gemodelleerd, dragen het kenmerk van zijne studiën van demosthenes en van zijn omgang met de grootste Grieksche en Aziatische redenaars van zijnen tijd. Niets is dus bij de Romeinen oorspronkelijk: maar alles bepaalt zich tot navolging van anderen.’
Ziet daar, mijne geëerde Hoorders! een der bekendste, maar tevens een der onregtvaardigste oordeelvellingen. Doch meent niet, dat ik die in haren ganschen omvang wil of kan bestrijden. Zoo ik dat op mij nam, wat zoudt gij van mijne verdediging zeggen, indien ik met stilzwijgen voorbijging die bekende en beroemde schriften hunner regtsgeleerden, die, klimmende en toenemende in volmaaktheid, den grondslag hebben uitgemaakt van een wetboek, dat niet alleen de bewondering van alle volgende geslachten heeft opgewekt, maar ook

{==315==} {>>pagina-aanduiding<<}
nog de rijkelijk vlietende bron is, waaraan de regtsgeleerden van onzen tijd de algemeene beginselen hunner wetenschap ontleenen? Of wanneer ik, van de wetten der twaalf tafelen af tot op den tijd van justinianus toe, wilde nagaan wat er al voortreffelijks op dat gebied door hen verrigt is - dan zou een kwartijn op rug en randen en omslag volgeschreven - om met den Romeinschen hekeldichter te spreken (⋆) - nog niet voldoende zijn om mijn oogmerk te bereiken. Maar toch rijzen bij een zoodanige beschuldiging die trotsche gestalten voor mijne oogen op: een servius sulpicius, een proculejus, een sabinus, en de vader der regtsgeleerdheid, papinianus, die aan zijne veelomvattende regtskennis een schitterende deugd paarde, - die, toen hij geroepen werd om in den Senaat den moord te verdedigen, door Keizer caracalla op zijnen broeder geta begaan, de edele weigering van de woorden deed vergezeld gaan, dat het gemakkelijker was een misdaad te begaan, dan die te verdedigen, (†) papinianus eindelijk, die als voortreffelijke regtsgeleerde zoodanigen roem verwierf, dat zijn naam als het ware tot een spreekwoord werd.
Wanneer ik dan ook de schriften der regtsgeleerden, waarin zich de beginselen tot systemas ontwikkelden, of liever, waarin beginselen met logische gevolgtrekkingen tot in haar versten omvang werden uitgebreid, met stilzwijgen voorbijga, dan is het alleen omdat hunne litteratuur nog andere voorbeelden van oorspronkelijkheid aanbiedt. Bij hen treft men een dichtsoort aan, dat geheel hun eigendom, hun vinding, hun schepping was, en dat zich bij hen tot eene zoo groote volkomenheid verhief, dat in de 17de eeuw, een dichter, zoo al niet met veel gevoel, dan zeker met veel verstand, boileau, zich volkomen naar hunne modellen vormde.
Gij hebt reeds lang begrepen, M.M.H.H.! dat ik het

{==316==} {>>pagina-aanduiding<<}
hekeldicht bedoelde, en in uwe gedachten hebt gij reeds de voortreffelijke mannen genoemd, die daardoor een onsterfelijken naam hebben verworven: lucilius, horatius, persius, juvenalis. Over den geest, den aanleg, den trant van dezen laatsten wenschte ik u eenige oogenblikken te mogen onderhouden, na vooraf kortelijk de geschiedenis der satire tot op zijnen tijd te hebben nagegaan. Daartoe roep ik uwe zoo vereerende aandacht in.

Het moge vreemd klinken, maar toch vermeen ik, dat het waar zij, dat het verschil van regeringsvorm te Rome en te Athene, ook het verschil heeft te weeg gebragt, dat er tusschen de satiren van die beide volken bestaat. In de Atheensche democratie bekleedde het volk de eerste plaats - het was eene volksregering. Wetgevende en uitvoerende magt was bij en in handen van de menigte. Zij maakte de wet en paste die ook toe. Ieder burger, die door bepaalde omstandigheden zijn burgerschapsregten of een gedeelte van deze, niet verloren had, was van zelf geregtigd om deel te nemen aan de regtspraak en als gezworene te oordeelen. De overheden waren door en uit het volk gekozen: en ieder klom in waardigheid en eer, naarmate hij die in de schatting der menigte verdiend had. Ieder uit het volk had een regt tot het geven van eereposten, maar kon ook tevens gebruik maken van zijne bevoegdheid om af te keuren en te berispen, indien eene persoon hem minder geschikt of eene onderneming hem minder verkieslijk scheen. In één woord: de opperheerschappij berustte bij het volk: van het volk hing iedere beslissing in zaken aangaande den Staat af.
En ïs het nu te verwonderen, dat dit regt van te oordeelen en te veroordeelen, zich niet beperkte tot de ernstige beraadslagingen in de volksvergadering, maar dat het tooneel zich ook van die groote vragen meester maakte. Immers het tooneel was een tweede plaats van bijeenkomst voor het Atheensche volk: het tooneel was bij hen een levensëlement, eene onontbeerlijke behoefte, eene bevrediging van den geest, een toegeven aan eene

{==317==} {>>pagina-aanduiding<<}
ingeschapen neiging. In het theater moest ieder Athener komen, zelfs de meest behoeftige: en om duidelijk te toonen van hoe veel beteekenis het was in hun volksleven, moesten de bijeenkomsten aldaar door andere plegtige handelingen worden opgeluisterd, en moesten ook daar de verdienstelijkste hunner medeburgers met de gouden kroon bekransd worden. Gij herinnert u bij die woorden, M.M.H.H.! den schitterenden wedstrijd wegens het bekroonen in het theater gestreden tusschen aeschines, en den vorst der redenaren, demosthenes, uit wiens redevoering over de kroon zoo zonneklaar blijkt, welk hoog gewigt zijne medeburgers aan het theater en hunne bijeenkomsten ter dier plaatse hechtten.
Dáár, waar de magtige wil der menigte gebood, daar traden - het is duidelijk - de belangen der enkele personen op den achtergrond. Bij die onbegrensde volkssouvereiniteit waren de overheidspersonen meer de uitvoerders van een algemeenen oppermagtigen wil, dan de leiders en bestuurders van het ligchaam van den Staat. Zij traden op het tweede plan van het groote Staatstooneel, terwijl de voorgrond door de talrijke en magtige massa der Atheensche Staatsburgers werd ingenomen. Maar daaruit volgt een tweede waarheid, dat, waar de wil van alle burgers ook alles beheerschte, bij iederen burger een levendig besef bestond van zijn gewigt, van zijne waarde: het gevoel, dat hij voor zijn aandeel, het roer van den Staat in handen had, dat hij, even als ieder ander, het regt had zijn stem te verheffen ter goedkeuring van het goede en tot berisping van hetgeen verkeerd was, en het is duidelijk dat, waar de ernstige spreker de Staatszaken in de volksvergadering behandelde, aristophanes die zelfde aangelegenheden op het tooneel bragt en het kwade aanviel met al het hevige, met al het bijtende der satire.
Dáár werden de gewigtigste belangen van Godsdienst, Wijsbegeerte, Letter- en Staatkunde beoordeeld, getoetst en veelal bespot. En het voorwerp der spotternij zat dikwijls in het theater en woonde de voorstellingen bij. Het is bekend dat verhaal, hoe socrates zich aan het

{==318==} {>>pagina-aanduiding<<}
volk vertoonde, terwijl zijne wijsbegeerte in een stuk: de wolken getiteld, voor het oog van allen werd bespottelijk gemaakt; het is bekend hoe in de blijspelen van dienzelfden aristophanes, cleon, die destijds den meesten invloed bezat, op den duur wordt uitgekreten en ten toon gesteld; hoe euripides, de treurspeldichter, in diezelfde blijspelen wordt gehavend, en als een zeer middelmatig dichter, die alleen jagt maakt op effecten, en alles verwacht van costumen en decoratiën, wordt afgeschetst. Op die wijze werden blijspel en hekeldicht één: zij versmolten in elkander en waren vereenzelvigd. Het oude blijspel was eene handelende, een gedramatiseerde satire. (⋆)
Toen de magt van het volk allengskens verdween, ging ook die dichterlijke vrijheid verloren. Het ten tooneele voeren van levende personen, onverbloemd en onbedekt, werd bij de wet verboden, tot dat eindelijk de nieuwe comoedie zich tot idealen begaf, en toestanden schetste en algemeenheden tot voorwerp der satire koos. Zij is de moeder van ons hedendaagsch blijspel, dat aan de nieuwe Grieksche Comoedie zijnen vorm heeft ontleend.

Maar hoe lang heeft het bij de Romeinen niet geduurd eer de adel, de aristocratie, zich zijne voorregten liet ontwringen! Aan den adel alles - niets aan het volk: dat was de leer der oude Republiek. Adellijke, Patricische overheidspersonen, Patricische priesters, regtspraak door en van wege de Patriciërs; vermenging van standen werd onmogelijk gemaakt; geen Plebejer mogt eene Patricische huwen; de adel heerschte - het volk werd beheerscht, was slaaf. Ziedaar het verschil tusschen Rome en Athene.
Toen het blijspel te Rome opkwam, was de magt der aristocratie wel verminderd, maar nog niet verdwenen.

{==319==} {>>pagina-aanduiding<<}
En wie zou het gewaagd hebben haar openlijk aan te vallen? Waren er dan geen dolken en geen wapenen meer om de al te ijverige voorstanders van de regten des volks in toom te houden? En was er niet de censuur van Staatswege door den Aedilis uitgeoefend, die al wat gevaarlijk was of scheen, van het tooneel weerde en de opvoering kon verbieden? (⋆)
Daar komt nog bij, dat het voorbeeld der nieuwe Grieksche Comoedie bestond: en is het nu te verwonderen, dat plautus en terentius liever hunne Grieksche voorgangers vertolkten en navolgden, dan zich bloot gaven door het inslaan van eenen oorspronkelijken, hun alleen eigenen weg? te meer, daar het Romeinsche volk ligt te bevredigen was, en in den schouwburg eerder een uitspanning zocht voor zijne bezigheden, dan eene herinnering aan zijne bemoeijingen in de Staatszaken. Vandaar dan ook dat toen het tooneel weinig hulpbronnen opleverde voor de satire, bij de Romeinen zich dat dichtsoort, geheel zelfstandig, geheel eigenaardig ontwikkelde. Oorspronkelijk was het, zoo als de naam dat ook aanduidt, niets dan een mengsel van ernst en luim, een zamenstel van allerlei onderwerpen, zelfs de meest vreemdsoortige. Het is opmerkelijk, dat in beteekenis het Latijnsche satura en het Fransche farce, volkomen overeenstemmen, zoodat men daaruit wel eenigzins tot den geest en den aard der oudste Romeinsche satiren zou mogen besluiten. Doch hoe dit ook zij, het hekeldicht onderging bij hen eene volkomene verandering, toen een ridder uit Suessa, in Campanië, ongeveer 121 jaren vóór christus, zich geheel en al aan dien dichttrant toewijdde. Hij was de stichter, de uitvinder van dat genre, zoo als de Romeinen het zelve erkenden, en verstond de kunst voortreffelijk om, zoo als horatius dat uitdrukt, de stad met veel zout te schuren. Gij weet het reeds alle,

{==320==} {>>pagina-aanduiding<<}
M.M.H.H., dat ik c. lucilius bedoel, wiens werken, helaas! het lot van zoo vele meesterstukken der oudheid hebben ondergaan, zoodat niets dan losse en onzamenhangende fragmenten tot op onzen tijd zijn gespaard gebleven. Maar toch treffen wij bij de Ouden zelve zoo vele getuigenissen aan, zoo wel omtrent de manier, waarin hij schreef, als omtrent zijn aanleg en karakter, dat wij uit deze gerustelijk kunnen opmaken, en wat hij-zelf vermogt, en wat de lateren aan hem te danken hadden. Varro haalde hem aan als een voorbeeld van bevalligheid, en men mag veel gewigt hechten aan dat oordeel, wanneer men denkt dat varro zich bij zijne medeburgers den bijnaam had verworven van den geleerdsten der Romeinen. Maar wat de verdiensten van lucilius verhoogde, was zijn geleerdheid en zijn groote beschaving, welke hoogelijk door cicero geroemd werden, en het was juist die kennis en die studie, die hem den hoogen trap moesten doen bereiken, op welken hij stond niet alleen in de schatting zijner tijdgenooten, maar ook der nakomelingschap. Want de Romeinen waren van oordeel, dat dichtkunst, hoewel een aangeboren gave, alleen door studie en vlijt veredeld en verhoogd kon worden: en dat de verzen van iemand, die zich onvoorbereid aan het dichten gezet had, iets duns, iets ledigs, iets hols behielden, waardoor zij veel, zoo niet alles van hunne waarde moesten verliezen. In onzen tijd denkt men er anders over.
De gave der poëzij was lucilius aangeboren: waaruit kan dit duidelijker blijken dan uit het verwijt hem door horatius gedaan, dat hij dikwijls twee honderd verzen maakte in één uur, dat wel een misslag scheen in de oogen van horatius, den dichter die zijne werken afvijlde en afrondde, en ons den raad heeft gegeven onze werken negen jaren lang te bewaren en ze telkens te herzien en te beschaven, maar tevens een bewijs is voor de groote gemakkelijkheid, waarmede lucilius werkte. En zoo hoog stond hij dan ook bij sommigen aangeschreven, dat zij hem niet alleen boven de andere hekeldichters, maar ook boven alle andere poëeten in het

{==321==} {>>pagina-aanduiding<<}
algemeen pleegden te stellen: en quinctilianus, die dat gevoelen verhaalt zonder het zelf te deelen, voegt er bij, dat hij hem bewondert, omdat in zijne werken een bewonderenswaardige geleerdheid, een vrijheid, een scherpte en een geestigheid schitterde, die de ware eigenschappen zijn van het hekeldicht.
Uit die school trad juvenalis in lateren tijd te voorschijn, naar dat voorbeeld vormde hij zich.
Hij zal hetzelfde veld doorloopen, zegt hij, waardoor de groote voedsterling van Aurunca, lucilius, zijne paarden heeft gejaagd; en op een andere plaats beschrijft hij zoo meesterlijk met breede trekken het karakter der Luciliaansche satire, dat men onmiddellijk gewaar wordt, door welke harer eigenschappen hij zich voornamelijk had aangetrokken gevoeld.
‘Wanneer de ziedende lucilius aanvalt als met uitgetogen zwaard, dan bloost de toehoorder, wiens hart koud is door misdaden, en zijn binnenste zweet door een heimelijk bewustzijn van schuld.’
Bij die uitspraak over de zegskracht, waarmede lucilius begaafd was, behoeven wij ons niet te verwonderen over de hulde, welke zijne landgenooten hem ten allen tijde bragten, en kan het ons niet bevreemden, dat juvenalis, door de natuur tot dichter gevormd, dit schoone model zich immer voor oogen hield. Ik zou onmiddellijk tot hem kunnen overgaan, hoewel er een groote tijdsruimte tusschen hen beide bestaat. Immers horatius week geheel van dien weg af en teekende veeleer typen, toestanden, hartstogten, dan personen. In de eerste tijden van het Keizerrijk schrijvende, was hij òf medegesleept in die politieke afmatting, het gevolg der hevige voorafgegane schokken, of werd hij verblind door den nieuwen en ongewonen glans van het Keizerlijk purper. Beschermeling en vriend van maecenas was hij tevens hoveling en, hoezeer gematigd, vleijer. Bovendien was de regering van augustus noch wreed, noch berispelijk, zoodat het satirische element zich niet als van zelf opdrong. Van persius hebben wij weinig, en dat is duister, gezocht en geheimzinnig. Maar hoe geheel anders was

{==322==} {>>pagina-aanduiding<<}
de tijd van juvenalis! Daar gaf iedere schrede in Rome stof voor een satire, ieder uur aanleiding tot spot of geween. Hoe jammer, dat wij van het leven van juvenalis bijna niets weten, dat wij niet kunnen inzien, in hoeverre hij met den Staat of met de personen die hij bespot of beschimpt in aanraking is geweest. Er bestaat eene zeer korte schets van zijn leven, die men aan suetonius wil toeschrijven. Maar niet alleen verraden taal en stijl een schrijver van veel lateren tijd dan suetonius; ook de feiten die in die schets worden opgegeven, zijn ongeloofwaardig en verdicht. Wij kunnen alleen met zekerheid zeggen, dat hij een beschaafde opvoeding genoot en, even als alle andere jonge lieden van zijnen tijd, de scholen der redenaars bezocht, even als anderen daar declameerde, en dikwijls, zoo als hij dat uitdrukt, de hand van onder de plak wegtrok. Indien wij ons echter willen troosten met het gezegde van lessing, dat het leven eens dichters in zijne verzen besloten ligt, dan kunnen wij dat geestelijk leven van onzen dichter met vrij groote naauwkeurigheid nagaan.

De tijd, waarin juvenalis leefde, was bij uitnemendheid geschikt tot de vorming van een satiricus, en Rome en het Keizerrijk leden aan zoo vele kwalen, dat de klagten, hetzij ernstig, hetzij hekelend, nimmer behoefden te verstommen: zéker is het ook, dat en de drijfveeren van zijn schrijven, en zijn geest in zijne eigene woorden besloten ligt, dat: de verontwaardiging leerde verzen maken, als de natuurlijke aanleg zelfs er niet toe brengen kon. En zoo was het inderdaad: ook hij trekt met uitgetogen zwaard tegen iedere misdaad, tegen iederen misdadiger te velde, hoe hoog die ook moge geplaatst zijn, en spaart zoo weinig de hovelingen, dat men in lateren tijd het vertelseltje verzon, dat juvenalis op tachtigjarigen leeftijd naar het uiterste gedeelte van Aegypte is gezonden, onder den schijn van eer, als aanvoerder namelijk van een legerbende, maar in wezenlijkheid als balling; en men verzon dit sprookje, de-
{==323==} {>>pagina-aanduiding<<}
wijl men het naauwelijks kon gelooven, dat eene zoo groote vrijheid in het denken en in het uiten der gedachten, ongestraft zou gebleven zijn in een tijd, toen een keizer zoo zeer op moorden verzot was, dat hij, bij gebreke van menschen, de vliegen uit tijdverdrijf doodde, die zich in zijn vertrek bevonden.
Het was dan ook een gelukkig denkbeeld van onzen dichter om de redenen bloot te leggen, die hem het eerst tot het schrijven van satiren genoopt hadden. Verzen maken, zegt hij in de eerste satire, doet thans iedereen. De nietigste en de meest behandelde onderwerpen worden weder opgehaald en bezongen. De rijken leenen niet alleen gehoor aan die heeschgeschreeuwde zangers, maar staan hun hunne woningen af om daarin hunne verzen voor te dragen, en de zuilen, die hunne zolderingen schragen, zijn door dat aanhoudend declameren gebarsten en gescheurd. Ook ik, (gaat hij voort) ook ik ben op school gegaan, ook ik heb iets geleerd, dus heb ik ook het regt mij te laten hooren. Het zou dwaasheid zijn, nu men zoo vele zangers tegenkomt, het papier te sparen, dat toch vermorst wordt.
Maar nu, zoo gij hooren wilt, zal ik u zeggen, waarom ik het hekeldicht gekozen heb, (aldus gaat hij voort). Wanneer hij, die niet behoorde te huwen, zich in den echt begeeft; als maevia met ontbloote borsten de jagtspriet zwaait en wilde zwijnen treft; als hij alle Patriciërs door zijne rijkdommen op den achtergrond plaatst, die zijn scheermes in mijn jeugd op mijn zware baard deed klinken; als crispinus, een Aegyptische slaaf, den mantel van Tyrisch purper om zijne schouders trekt en ringen van ligt goud aan zijne zweetende vingers draait, omdat hij geen zwaardere ringen kan verdragen: dan is het moeijelijk geen satire te schrijven. Hier ontmoet gij den lijvigen matho, den processenmaker, in zijn door hem gevulde draagstoel; daar den aanbrenger van zijnen adellijken vriend, die van den verteerden adel spoedig zal verdelgen, wat er nog van over bleef; hier verdringen u de laaghartigen, die erfenissen beuren, door toe te geven aan de eischen eener oude

{==324==} {>>pagina-aanduiding<<}
tooverheks. (⋆) Laten zij hun loon ontvangen en verbleeken, als hij, die met bloote voeten op een adder trad! Hier de voogd, die zijn pupil bestal en haar dwong uit armoede te zondigen; dáár de plunderaar van een provincie, tot ballingschap veroordeeld, maar zich daar aan zingenot overgevende; ginds de echtgenoot, die uit hoop op een legaat, de eer zijner vrouw verkoopt, en zich, uit winstbejag, ziende blind maakt; dáár een falsaris, die zich rijk wist te maken door het teekenen van valsche testamenten; hier de magtige matrone, die het vergif mengt in den beker van haren echtgenoot en hare nog onbedrevene nabestaanden leert, midden door de gesprekken van het volk, (†) hare mannen, zwart door het vergift, ten grave te brengen. Durf iets, waarmede gij ballingschap en kerker kunt verdienen, als gij iets zijn wilt; de eerlijheid wordt geprezen en lijdt gebrek. Aan misdaden hebben zij buitenplaatsen, eerambten, tafels, oud zilverwerk en fijn gedrevene bekers te danken.
En nu, als door den toorn gedreven, roept de dichter uit:
Als de Natuur het u ontzegt, dan maakt de verontwaardiging verzen: al zijn ze slecht, zoo als de mijne of die van cluvienus.
Uit het weinige, dat ik u hier niet vertaalde, maar geheel vrij heb teruggegeven, ziet gij, mijne geëerde Hoorders, dat de satire van juvenalis een tragisch element in zich bevat: hij is eerder de wijsgeer, die tranen stort om de slechtheden der menschen, dan de philosoof, die met die verkeerdheden lacht. Gij ziet er tevens uit, dat de dichter geene idealen schept, maar grooten-
{==325==} {>>pagina-aanduiding<<}
deels het volksleven schildert; gij ziet dat hij namen noemt en zijne personen als met den vinger aanwijst. (⋆) Zelden schetst hij gebreken in het algemeen of stelt hij eene dwaasheid of een ondeugd in het afgetrokkene ten toon. Maar toch zijn voorbeelden hiervan bij hem te vinden, en aan zulk een algemeen denkbeeld zijn wij een zijner schoonste satiren verschuldigd.
Zoo even heb ik gezegd, dat het ernstige, het tragische element in de satiren van juvenalis het meest ontwikkeld was. Denkt evenwel niet, M.M.H.H.! dat hij niet weet te schertsen en te lagchen; maar altijd is die scherts bitter en de lach pijnlijk: het is een zweem van een grimlach, die om zijne lippen speelt, maar onmiddellijk daarop teekent zich de ernst weder op zijn gelaat, en gelijkt hij eerder een dier deftige oude Romeinen, wier zeden verloren zijn gegaan, dan een zijner wufte tijdgenooten, die hij veracht.
In zijne derde satire vindt gij dan ook een veel luchtiger en schertsender toon, dan in de beide eersten. Umbricius, een arm en eenvoudig man, wordt daarin voorgesteld, bezig te verhuizen. Hij heeft zijn geheelen inboedel op één wagen gepakt en staat gereed Rome te verlaten. Want hem bevalt die magtige Keizerstad niet meer, en hij geeft de redenen op, die hem genoopt hebben het verblijf binnen Rome met dat te Cumae te verwisselen. ‘Laten zij hier blijven, (zegt hij) die zwart wit weten te maken. - Wat zal ik te Rome doen? Ik kan niet liegen. Een slecht boek kan ik niet prijzen en bestellen. Van de beweging der sterren ben ik onkundig: aan een zoon den dood zijns vaders voorspellen, dat wil, of kan ik niet; de ingewanden van kikvorschen heb ik nooit onderzocht. Aan eene gehuwde vrouw te brengen wat een boeleerder haar zendt, dat mogen anderen kunnen. Ook zal door mijne hulp nooit iemand een dief worden. Maar wat ik het meeste schuw en ont-
{==326==} {>>pagina-aanduiding<<}
vlied, dat haast ik mij u te zeggen. Ik kan het niet dulden, Romeinen, dat uwe stad zoo Grieksch is geworden. Van alle kanten stroomen er de Grieken heen. Een vlug verstand, een verregaande onbeschaamdheid, een aardig praatje, vloeijender dan isaeus. Zeg eens, wat denkt gij wel dat die Griek is? Hij doet zich voor als wie of wat gij wilt: taalkundige, redenaar, wiskundige, schilder, zalfbereider, wigchelaar, koorddanser, geneesheer, toovenaar: hij weet alles; een hongerig Griekje kloutert, als gij het beveelt, naar den hemel.

Eerst dàn zal al het voortreffelijke in deze schildering geheel duidelijk worden, als men deze woorden van den dichter toetst aan de verhalen en getuigenissen der gelijktijdige schrijvers. Er bestaat een zamenspraak over de oorzaken van het verval der welsprekendheid bij de Romeinen, welke door sommigen aan tacitus, door anderen aan quinctilianus wordt toegeschreven. Ook dáárin vindt gij hetzelfde beeld; ook dáárin, slechts in anderen vorm, die zelfde klagten, dat het kind reeds in zijn vroegste jeugd aan de zorgen eener Grieksche slavin werd toevertrouwd en de eenvoudigheid der voorouderen niet leerde kennen, maar reeds vroegtijdig gewend werd aan uitheemsche zeden en vreemde gewoonten. Dáár zult gij zien, dat de scherts van den dichter op een hechten grondslag rust; dáár zult gij het evenzeer verkondigd vinden, dat de zucht naar het vreemde de Romeinen op een dwaalspoor leidde. Deze bewondering van al hetgeen van buiten af hun werd aangebragt, deze bewondering tot uitersten gedreven, werkte dan ook in de eerste plaats mede tot hun ondergang: zoo als ieder volk zijn val voorbereidt, dat, zijne eigene krachten miskennend, zijn heil, en zijn toevlugt meent te kunnen vinden bij zijne naburen. Niet alleen toch dat de echt Romeinsche geest al meer en meer verdween, maar de vreemden vonden in die vereering een versterking voor hun egoïsme, en begonnen een volk te verachten, dat openlijk eene minachting van zich-zelf ten toon spreidde. En toen de Romeinen uit hun droom ontwaakten, toen was de stort-
{==327==} {>>pagina-aanduiding<<}
vloed door geen dijken of dammen te beteugelen, en die zelfde barbaren maakten een einde aan hunne opperheerschappij, die zij bij gebrek aan eigen kracht tot hunne bescherming hadden geroepen.
Geen wonder dus, dat dit euvel het scherpziend oog en de geeselroede van den satiricus niet ontging; maar ook geen wonder, dat hij (om het beeld van eenen Latijnschen dichter te gebruiken) geen wonder, dat hij het strand beploegde met ossen die niet vooruitgingen, dat zijne woorden ijdel waren en zij doof bleven voor zijne vermaningen. Want ieder leefde voor zich-zelven alleen, en wanneer hij slechts tevreden was, bekommerde hij zich weinig om den Staat of het algemeen belang. Dat gemis aan eenheid leidde met de overige oorzaken het uitgeputte rijk ten verderve.
Doch keeren wij thans tot onzen dichter terug.
Wie de zesde satire gelezen en herlezen heeft, zal het met de beide nieuwe geleerden eens zijn, die deze satire goddelijk schoon niet alleen, maar ook de geleerdste en naauwkeurigste van allen noemen; en ik zou gerustelijk het gevoelen van heinrich, den nieuwsten uitgever van juvenalis, (⋆) tot het mijne maken, wanneer hij beweert, dat er niet alleen niet bij de Romeinen, maar nergens bij eenig ander volk, een dichtstuk in dat genre wordt aangetroffen, dat of door geestigheid of door verscheidenheid en bijna overvloed van zaken, dat gedicht van juvenalis ter zijde streeft. Het is gerigt tot zekeren posthumus, die op het punt staat van te huwen. ‘Hoe,’ roept de dichter uit, ‘zijt gij bij uw zinnen? Gaat gij huwen, posthumus? Zeg, door welke furie zijt gij bezeten, door welke slangen wordt gij gefolterd? Zijn er niet stroppen genoeg, dat gij geen meesteres behoeft te dulden? Als er hooge vensters zijn, die voor u open staan? Als de Aemilische brug in uwe nabijheid is?’
En dan ontrolt zich voor uwe oogen die heerlijke schilderij, waarop ieder beeld met de hand des meesters

{==328==} {>>pagina-aanduiding<<}
geteekend is, dan ontvangt gij de beschrijving van de vrouwen van zijnen tijd, met al haar misdaden, al haar gebreken en al haar dwaasheden. Van de geringste maagd af tot de trotsche gemalin des Keizers - niemand blijft gespaard, niemand vergeten. Het geheel schijnt een groot doek in een-en-dertig verschillende vakken afgedeeld, in ieder van welke met vaste trekken een beeld is gepenceeld; een beeld, dat des te sterker uitkomt, naarmate het meer verschil oplevert met dat der schoonen van onzen tijd. Want zij strengelden voor hare echtgenooten de hemelsche bloemen niet in het aardsche leven, en ook werd de aarde geen Eden door haar zachtheid, door haar teerheid, zoo als dat door nieuwere dichters bezongen wordt.
Er was wel een tijd in den Romeinschen Staat, M.M.H.H.! dat men het metellus euvel duidde, toen hij de volgende woorden in een zijner redevoeringen uitte: Wanneer wij zonder vrouw konden zijn, Romeinen, zouden wij die last gaarne missen; maar daar de Natuur het nu eens zoo gewild heeft, dat wij met haar niet volkomen naar ons genoegen, doch zonder haar volstrekt niet kunnen leven, nu moeten wij een kortstondig genoegen aan een voortdurend heil opöfferen.
Maar thans kon men het den hekeldichter niet euvel nemen, dat hij de vrouwen van zijnen tijd verachtte of beschimpte; thans hadden zij zich van iederen band ontslagen en vierden zij aan hare lusten en booze neigingen den vrijen teugel: ontrouwe echtgenooten en slechte moeders verwaarloosden het geluk van hare mannen en kinderen, of heerschten in hun huisgezin zóó oppermagtig, dat zij geducht werden om hunne wreedheid. Daarom werd het huwelijk als een ondragelijke en al te zware last gehaat, en kon de dichter zijnen vriend den welgemeenden raad geven zich niet aan een zoo groot en dreigend gevaar bloot te stellen.
Niet alleen echter de vrouwen ondergingen de geeseling des dichters: met even groote waardigheid trekt hij in de achtste satire tegen den bedorven en ontëerden Romeinschen adel te velde: Al sieren de beelden van zoo

{==329==} {>>pagina-aanduiding<<}
vele voorouders als gij wilt uwe zalen, de deugd alleen is de ware adeldom. Zie daar, M.M.H.H.! de stelling die in dit gedicht op den voorgrond wordt geplaatst en wier waarheid zeker onbetwistbaar is. Het eerst van allen vorder ik den adeldom der ziel, zegt de dichter, ik erken, dat gij edel zijt, indien gij verdient geëerd te worden door uwe regtschapenheid en regtvaardigheid, die gij door woorden en daden toont.
Het gedicht is tot zekeren rubellius plautus gerigt, die zich veel liet voorstaan op zijn aanzienlijke afkomst, maar niets zelf gedaan had, waardoor hij eenige onderscheiding van den kant zijner medeburgers verdiende. Gij roemt (voert hij hem te gemoet) op den stamboom van drusus, als of gij-zelf iets gedaan had, waardoor gij bekend waart geworden; gij roemt op uwe afkomst van iulus, en dat zij u niet heeft ter wereld gebragt, die als huurlinge spint in een tochtige hut. Gij, zoo spreekt gij tot de anderen, zijt laaggeboornen, het uitschot van het volk, van wie niemand zijns vaders vaderland kan aanwijzen. Maar ik ben nog van Griekschen bloede! - Leef en verheug u nog lang op uw afkomst. Maar onder het volk zult gij een welsprekend redenaar vinden: deze verdedigt de zaken van een dommen edelman; een ander uit het volk vliegt tot de adelaars naar den Euphraat of de ten onder gebragte Batavieren, kloek in het strijden, bedreven in den wapenhandel; maar gij zijt alleen van Griekschen afkomst, en gelijkt op een omgeworpen Hermesbeeld. Tusschen u en dat beeld is geen ander onderscheid, dan dat uw hoofd zich beweegt, het ander van marmer is.
Gelooft evenwel niet, M.M.H.H.! dat zich de dichter vergenoegt met den jongeling zijne dwaasheid te verwijten: geenszins. Weldra verheft hij zich, en leert hem wat er gevorderd wordt, opdat de edelman aanspraak moge maken op eer en roem. Want dat is een der voortreffelijkheden bij juvenalis, waarop ik uwe opmerkzaamheid moet vestigen, dat bijna iedere bladzijde lessen, voortreffelijke lessen en voorschriften van deugd en levenswijsheid bevat. Het is zóó duidelijk zigtbaar,

{==330==} {>>pagina-aanduiding<<}
dat hij de kwalen kent, waaraan het ziekelijk ligchaam van den Staat lijdt, dat hij ieder der leden aan een naauwkeurig onderzoek heeft onderworpen, en dat hij de middelen heeft gevonden tot beterschap en herstel. Zoo heeft hij ook hier aangetoond, welke de gebreken, de misdaden waren, aan welke de edelen van zijn tijd zich schuldig maakten, en het is een edele ziel, die zich openbaart in de woorden, welke hij den jongeling toevoegt, tot welken dit gedicht gerigt is. ‘Wees een goed soldaat, een goed voogd, een eerlijk regter: als gij tot getuige geroepen wordt in een twijfelachtige en duistere zaak - al dwong u phalaris met de folteringen van zijn stier om valschelijk te verklaren - denk dat gij de wet van de Godheid overtreedt, door het leven boven uw eer te stellen, en wanneer gij om te leven, de reden waarom gij leeft uit het oog verliest. Als gij tot bestuurder wordt aangesteld van het zoo lang door u gewenschte wingewest, bedwing dan uwe opgewondenheid, en stel-een perk aan uw hebzucht; heb medelijden met de arme bondgenooten; gij ziet het merg is uit de beenderen hunner vorsten gezogen; bedenk, wat de wetten u bevelen, wat de Raad van u eischt........ Zorg vooral, dat gij de dappere ongelukkigen niet beleedigt; want al ontneemt gij hun al het goud en zilver wat hun overig is, als gij hun een schild, een zwaard, een spiets en een helm overlaat - bedenk - de beroofden behouden wapenen. (⋆)’
En zich onmiddellijk verheffende tot een onnavolgbare hoogte, sluit onze dichter met de woorden:
‘Wat ik daar zeg, is niet een bloote meening; maar weet dat het een goddelijke orakeltaal is, die ik u verkondig.’
Ja, de bezielde zanger zag de toekomst; voor hem waren voor dat oogenblik de duistere en ondoordringbare nevelen weggevaagd, waarmede een voorzigtige godheid de toekomst omsluijerd heeft. Hij zag - wat

{==331==} {>>pagina-aanduiding<<}
ieder regtschapene vreesde; hij zag den val van Rome, den ondergang der wereldheerschappij; vandaar de heilige ernst, die in zijne woorden ligt, vandaar dat hij ophoudt voor dat oogenblik hekeldichter te zijn, en dat hij, met de waardigheid eens priesters, aanmaant terug te keeren en niet langer te zondigen. En dan eindelijk wijst hij hen op de goede dagen van vroegere tijden - alsof hij hoop had vonken op te wekken, die welligt nog in de asch lagen te sluimeren.
Zoo als in het algemeen de adel het onderwerp van zijne achtste satire uitmaakte, zoo rigt hij zich in de tiende niet bepaaldelijk tot bijzondere personen, maar grijpt daar eene stoffe aan, welke reeds eeuwen lang een strijdvraag in de scholen der wijsgeeren had uitgemaakt. Reeds in een zamenspraak, welke met den naam van plato als haren schrijver prijkt, hoewel plato de schrijver niet is, wordt gehandeld over de wenschen en gebeden der menschen. Ook persius had reeds daarop zijne oogen gevestigd. Maar onze dichter tast de vraag in het hart aan en schildert zoo treffelijk het ijdele van de meeste onzer wenschen, wenschen door wier vervulling wij zoo zelden gelukkig worden, dat alleen door de behandeling dezer stoffe hij den bijnaam zou waardig zijn, welken hij vele eeuwen lang gevoerd heeft, van den zedekundigen.
Met een mengeling van ernst en luim, den grootsten hekeldichter waardig, weet hij zijne stelling door voorbeelden uit de geschiedenis ontleend toe te lichten. Sejanus had gewenscht te schitteren onder de hovelingen van Keizer tiberius en had zijn wensch verkregen. Maar nu.....
‘Vlecht lauriertakken in uwe woning, en brengt het schoonste en meest versierde offerdier op het outer! Het lijk van sejanus wordt aan een haak door de straten gesleurd. En wat zegt het volk? Het volgt de fortuin en haat de veroordeelden.’
Hoe velen hebben niet gesmeekt om de welsprekendheid van cicero? Maar zie... hem worden hoofd en handen afgehouwen... doch nimmer werd het spreekgestoelte bevlekt door het bloed van een middelmatigen redenaar.

{==332==} {>>pagina-aanduiding<<}

En hannibal! de groote hannibal, de schrik der Romeinen? Ja, M.M.H.H.! het is mij onmogelijk de kracht dier verzen terug te geven, met welke de dichter het noodlottig uiteinde van dien voortreffelijken veldheer beschrijft. Dat leven, dat het menschdom weleer deed sidderen, wordt hem niet door het zwaard, door den slingersteen, door de werpspiets ontnomen. Maar een ring met vergift wreekt de verslagenen bij Cannae en zoo veel vergoten bloed. Ga, dwaas! en overschrijd de woeste Alpen, om - later aan schoolknapen te behagen en de stof eener declamatie te worden!
Doch waar zoude het heen, indien ik iedere schoonheid wilde aanwijzen, daar, waar de kracht van uitdrukking en de levendigheid der teekening door de vertolking schier verdwijnt? Kracht van voorstelling en trouwe schildering, ziedaar de eerste hoofdtrekken van de gedichten van juvenalis. Die kracht is zijne bijzondere, hem eigenaardige schoonheid. Zijne uitdrukking is meestal ongekunsteld, hoewel hier en daar de nadeelige invloed van die school-declamatiën, die hij-zelf bespot, vrij duidelijk zigtbaar is. Met treffende waarheid schetst hij ons de zeden van zijn tijd, en vandaar dan ook, dat in sommige verzen ons zedelijk gevoel geschokt wordt. Maar zeker is het, dat van het standpunt der zedelijkheid zijne satiren een zeer groote waarde hebben, en vinden wij ook hier en daar aanstoot door de onbewimpelde uitdrukkingen van den dichter, dan troost ons de overtuiging, dat hij de leer aankleefde der Ouden, dat, wanneer de dichter-zelf slechts kuisch en zedelijk was, zijne verzen het niet altijd behoefden te zijn. Maar hoe hij zijne gedachten ook moge uiten, het is eene onbetwistbare waarheid, dat hij zich altijd toont als de priester van deugd en als de vijand van al wat kwaad en berispelijk is.
Zoo vlei ik mij dan, mijne geëerde Hoorders! u den dichter te hebben geschetst, tot wiens beoefening het toeval mij gebragt heeft en die van lieverlede mijn lieveling werd. Ik hoop u, al is het ook slechts met enkele trekken, de reden van mijne voorliefde voor hem

{==333==} {>>pagina-aanduiding<<}
te hebben doen kennen. Waarheen ik ook de oogen wende, hetzij in de tijden der klassieke oudheid, hetzij in onze verlichtere eeuwen, ik vind geen tweede om met hem gelijk te stellen, geen die hem evenaart. Boileau moge den roem der Franschen uitmaken, een kundig Franschman getuigt zelf van hem, dat hij juvenalis navolgt, maar verre beneden hem blijft. Waaraan het toe te schrijven zij, weet ik niet, doch het schijnt zeker, dat de satire in de moderne tijden minder gelukkig gedijt dan in de oudheid. Vergelijkt de nieuwere satire met die der Ouden, gij zult den hemelsbreeden afstand bespeuren, die tusschen beiden bestaat. Ėén slechts zou ik durven noemen, (want van den Duitschen rabener zal ik liefst geen melding maken) één, die tot onzen tijd behoort, die aan de kracht van juvenalis ook zijn geest paart, ik bedoel paul louis courier. Hij kende, even als juvenalis, het gebruik en het gevaar van het wapen der satire: ook hij bezigde het tot bestrijding van het kwade. Maar ook hem velde het pistoolschot van eenen onbekenden moordenaar, zoo als men zegt, dat de Romeinsche dichter van zorg en kommer in ballingschap verkwijnde. Want courier en juvenalis vergaten beide somtijds de definitie, welke de geestige Franschman zelf van de satire gegeven heeft: dat zij is als de acetate de morphine, waarvan een korrel in een kuip verloren gaat, in een kopje braken doet, maar in een theelepel doodelijk is.

U, ten slotte, mijn welgemeenden dank toebrengende voor uwe vereerende aandacht, mijne Hoorders! heb ik slechts nog één wensch: dat, wanneer gij deze voorlezing beoordeelt, gij mij niet moogt troosten met de woorden van onzen dichter: dat het dwaasheid zou geweest zijn het papier te sparen, dat anders toch zou zijn verloren gegaan!





{==334==} {>>pagina-aanduiding<<}

De parel der vallei.

Indien er eene streek is waar de Natuur het penseel van den bekwaamsten schilder tart; waar de hand Gods al het schoone en verschrikkelijke der schepping heeft vereenigd; waar de reiziger, van wonder tot wonder gevoerd, door de grootschheid der gezigten, en door de scherpheid der kontrasten, bij elken stap verrast en verrukt staat, dan is het de vallei Campan, aan den voet der Neder-Pyreneën.
Steile rotsen, als op elkander gestapeld, en eeuwig met sneeuw bedekt, frissche dalen, met geurige kruiden bekleed en door digt geboomte beschaduwd; diepe afgronden, die het menschelijk oog niet zonder ijzing peilt; groene weiden, met madelieven, klaprozen en korenbloemen beschilderd, woeste bergëngten, door hangende steenklompen bedreigt; bekoorlijke bosschen, waar de geur der heesters met den wasem des bodems tot een wierook zamenvloeit; sombere holen, wier ingangen, met distels en rotsstukken beschermd, aan den ingang van den Tartarus doen denken; rijke heuvelen, waar de purpere druif en het gouden graan ten vrolijken oogst rijpen, die de hoop des landbouwers vervult. Dit alles vermengt zich en is dikwerf zoo nabij elkander, dat slechts een voetpad het Eden van den afgrond scheidt, terwijl 't geheel als bezield wordt door schatten van levend water, dat hier als beek voortkabbelt, dáár als bron ontspringt, ginds als waterval, kokend en brullend nederstort, en verderop als stroom voortschiet, en in tallooze bogten door de vlakte kronkelt. Zietdaar de natuurtooneelen, bij welke schilders en dichters hunne onmagt erkennen, en hunne penseelen en harpen nederleggen.
Deze ongelijke, wilde bodem schijnt zich ook in den inborst en de zeden der bewoners te hebben afgedrukt. Die kinderen eener zoo levendige natuur gevoelen niets ten halve. De hartstogten ontwikkelen zich daar met eene kracht in onze flaauwere luchtstreken niet bekend. De toewijding aan eene beminde verheft er zich tot helden-
{==335==} {>>pagina-aanduiding<<}
moed, en geen offer is er te zwaar voor de liefde.
De beschrijving dezer bijzonderheden is geene alledaagsche voorafspraak; ook geene redekunstige figuur, maar eene wezenlijke inleiding tot mijn verhaal, waarin echter het belangwekkende der romantische verdichtselen niet gezocht moet worden. Het is de vertelling van eene eenvoudige geschiedenis, zonder opschik of kunst, gelijk mij die op de plaats-zelve is medegedeeld, en wier eenige verdienste in hare waarheid bestaat.
Op een schoonen herfstmorgen des vorigen jaars reed ik te paard van Baguères-de-Regerre naar de watervallen van Grippe. De lucht was helder, maar had de vochtige frischheid, die de voorloopster van den winter is; de zon ging op, in rooskleurige nevels met zilver gezoomd. - De leeraar van een naburig dorp, even als ik te paard gezeten, en met wien ik, op een mijner togtjes door die streken, had kennis gemaakt, was mijn gids en geleider. Wij reden op een kleinen draf, doch stonden dikwerf stil om de gezigten die zich aanboden beter te genieten. Verbeeld u onzen weg! Aan den eenen kant nu eens een muur, als door Cyclopen opgerigt, welks kruin, met wilde pijnboomen begroeid, aan de wolken schijnt te reiken; dan weder een rij van naakte, zwarte, op zich-zelve staande rotsen met ontzettende spleten, in welke hier en daar steenklompen hangen, die elk oogenblik dreigen neder te storten, - en, tegenover al dat wilde en woeste, vruchtbare vlakten vol graan, boomgaarden vol ooft, tuinen vol bloemen, in één woord: de bekoorlijkheden van 't Beloofde Land, naast de verschrikkelijkheden der wildernis. Zulke tegenstellingen houden vier uren lang aan, altijd verrasende, door nieuwe wendingen en onverwachte uitzigten. Na een poos in stille verbazing te hebben voortgereden, brak ik het zwijgen af:
- Welk een land! Hoe benijd ik hen, die 't leven te midden van deze wonderen kunnen doorbrengen!
- Maar wat zoudt gij wel zeggen - antwoordde de leeraar - als gij ook de bewoners eens kendet? - 't Zijn goede harten, met een ijzeren wil. Ik heb in de diepten dezer gebergten trekken van grootmoedigheid en stand-
{==336==} {>>pagina-aanduiding<<}
vastigheid gezien, welke de Oudheid niet versmaad zou hebben. Wilt gij er een staaltje van? Zie dan den man eens aan, die daar vóór ons gaat.
Dit zeggende wees hij op een man, die vóór ons uit ging. Daar hij dezelfde rigting als wij volgde, kon ik hem niet in 't gelaat zien, maar zijne krijgshaftige houding en vaste tred, zijn grijze kapot en roode muts deden mij een soldaat in hem vermoeden.
- Is hij in dienst? - vroeg ik.
- Niet meer. Een zware wond, in Afrika gekregen, deed hem zijn ontslag, maar ook het eerekruis bekomen. Laten wij onze paarden wat aanzetten, dan kunt ge zijn gelaat eens zien, en daarna zal ik u zijne geschiedenis vertellen.
In een paar sekonden waren wij hem op zijde.
- Goeden dag, belisarius! - sprak mijn geleider op gemeenzamen toon.
- Uw dienaar, Mijnheer! - antwoordde de gewezen Afrikaansche voetknecht, met de hand op krijgsmanswijze groetende, en ons aanziende. Van dat oogenblik trok ik partij om hem onopgemerkt te beschouwen. Hij was een schoon man van vijf-en-twintig jaren of daaromtrent, en zijn mannelijk uitzigt kwam met zijne houding volkomen overeen. Zijne kleur, door brandende zonnestralen gebronsd, paste goed bij de zware zwarte knevels, die zijn bovenlip bedekten. Maar geheel de uitdrukking van zijne trekken teekende evenveel goedheid als vastberadenheid en moed. Gaarne had ik hem ook in de oogen gezien; doch de klep van zijne muts, laag neêrgeslagen om de scherpheid van het licht te temperen, verborg die.
Toen wij ver genoeg waren om niet meer door hem gehoord te worden, hernam mijn vriend:
- Sla nu gij den man hebt gezien, ook eens een blik op zijn grooten witten hond, met die dikke vacht en korte, forsche pooten. Dat hondenras behoort in onze Pyreneën te huis, en is blijkbaar aan het ras van den St. Bernard verwant. Die hond heeft, in de geschiedenis van zijn meester, eene gewigtige rol gespeeld. Wacht

{==337==} {>>pagina-aanduiding<<}
ik zal hem eens roepen, dan ziet hij op. - Cesar! brave! kom hier!
Op dat bekend geroep hief de hond zijn breeden kop eens op, en stond een oogenblik stil om ons aan te staren, terwijl hij welwillend met zijn staart kwispelde.
- Nu gij - hernam de leeraar - met twee der hoofdpersonen van 't geval bekend zijt, zal ik u ook de derde doen kennen. Luister! Juan rigoyen, zoo heet onze held, is geboren in het hart van deze gebergten, waar de man slechts te kiezen had tusschen de beroepen van herder of van jager. Eigenlijk zelfs kiest men er geen beroep, maar men erft dat. Het beroep gaat over van vader op zoon. Juans vader was jager en dus werd juan ook jager. Weet gij wel, wat het te zeggen heeft jager van beroep op onze rotsen te zijn? Denk niet dat die jagt in eenig opzigt gelijkt naar uwe vermaakpartijen in eigen bosschen en velden, waar het wild, om zoo te spreken, den jager in den mond loopt. Hier moet hij in den nacht opstaan, in regen en wind, niet zelden in storm, met het geweer en levensmiddelen en kruid en lood en de waterflesch op den rug, rotsen beklimmen, wanden zóó steil, dat men ze niet bestijgen kan zonder de knieën, de nagels en zelfs de tanden te baat te nemen. Druipnat van sneeuw, regen en zweet, zet hij zich dan achter een rotsblok op den loer, en wacht onbewegelijk, soms uren en dagen op een wilde geit. Komt 't wild onder schot, dan moet hij bliksemsnel aanleggen en treffen, en daarna zijne prooi in de diepte der afgronden, uit het midden van sneeuwvallen of van stroomen, gaan halen, op het gevaar af van zelf in den afgrond te storten, of met een hongerigen beer, die op den bloedreuk afkomt, om het leven te moeten worstelen. Gij kunt nagaan, hoe zulk een bedrijf de kracht, den moed, het overleg, de vlugheid en de snelberadenheid moet oefenen. En toch ontkomen zelfs de onversaagdsten en behendigsten niet altijd aan de hen omringende gevaren. Ook de vader van onzen juan was daarvan een bewijs; want hij werd onder een sneeuwval bedolven. De arme man liet zijnen zoon niets anders na dan een geweer, een

{==338==} {>>pagina-aanduiding<<}
hond, en de zorg voor zijne oude moeder geertruida, die ziekelijk en buiten staat was om in hare behoeften te voorzien.
Juan, toen zestien jaren oud en eenige verzorger van zijne grootmoeder, die hij met kinderlijke liefde beminde en zijne moeder noemde, daar hij geene moeder meer bezat, plaatste zich, in dien leeftijd, waarin de meeste jonge lieden-zelve nog verzorging behoeven, op de hoogte van de taak tot welke de Voorzienigheid hem bestemde. Meer dan eens had hij zijnen vader op diens jagttogten vergezeld: waarom zou hij den moed niet hebben van alleen te gaan? - Zijn voet was vast, zijn blik scherp en zijn hart onversaagd; hij vertrouwde zich-zelven en vertrouwde op 't woord van God, dat lengte van dagen belooft aan hen, die hunne ouders eeren. Hij ging er dus stout op af, en het geluk bekroonde zijne pogingen. Weldra verschaften hem zijne onverschrokkenheid, koenheid en behendigheid een naam onder de jagers. De wilde geiten niet alleen, maar ook arenden en zelfs beeren door hem geveld, getuigden van de deugdzaamheid van zijn roer. Er werd alom over zijne daden gesproken. Hij was de nimrod van 't gebergte.
Zijne grootmoeder kende alzoo geen gebrek. De opbrengst der gevelde dieren, wier vleesch en huid hij in de naaste stad verkocht, was voldoende voor beider behoeften. Als zijn kleine buidel plat werd, deed hij zijne zolen van touwwerk aan, wierp den voorraadzak over den schouder, nam zijn geweer op, omhelsde de oude, en ging, zingend, nieuwe gevaren te gemoet. Als de brave vrouw somtijds zeide:
- Juan! ga niet op de rotsen, of op 't gebergte! Gij zult nog omkomen gelijk uw arme vader! Gij zult sterven van vermoeijenis, of ook onder eenen sneeuwval begraven worden! - En wat zal er dan van mij worden, die niemand op de wereld heb dan u?
Dan antwoordde hij:
- Wees gerust moeder! God zal mij bewaren! - Met uitzondering van het leven ben ik immers al wat ik ben aan u verpligt. Laat mij een gedeelte van die schuld afdoen, door u mijn leven te wijden.

{==339==} {>>pagina-aanduiding<<}

Inderdaad al den tijd, dien de jagt en de verkoop van het wild hem overlieten, bragt hij ook bij de oude door; haar opbeurende door zijne hartelijkheid, en haar 't huiswerk verligtende. Des Zondags ging hij trouw met haar in het dal ter kerke; maar als de Godsdienst geëindigd was, haastte hij zich steeds om weder met haar naar huis te keeren, niets was dan in staat hem langer in het dorp te doen vertoeven. Te vergeefs zeide de goede oude:
- Waarom neemt gij geen deel aan de vermaken der jeugd? Hoort gij de speellieden niet, die hunne violen stemmen? Ziet gij de meisjes en de jongelingen niet die aan den dans gaan? Waarom danst gij niet ook?
- Zou ik u dan alleen laten! En zou ik dansen, in mijn armelijk pak: met dit oude vest en mijn leêren slopkousen? Welke danseres zou zulk een danser begeeren?
- De kleeding doet er niet toe. - hernam de oude vrouw, haren kleinzoon met liefde en moederlijke teederheid aanziende - Zoo als gij daar zijt, mijn juan, zijt gij schooner dan alle de overigen, hoe fraai ook gekleed!
En zij sprak waarheid. In zijn oud maar zindelijk pak, dat zijne buigzame, krachtvolle gestalte deed uitkomen; met zijn rooden muts en scharlaken gordel; zijn grof maar helder linnen; zijn das, onder de omgeslagen kraag, die het naakt zigtbaar liet van een welgevormde en gespierde borst en hals; maar vooral met zijn edele houding en fiere gelaatstrekken, had juan in natuurlijke schoonheid geen mededinger te vreezen. De danseressen zouden hem niet ontbroken hebben, als hij die gevraagd had, en ik ken meer dan een gegoed meisje, dat geheel andere blikken dan van minachting op hem wierp. Maar hij dacht er niet aan zijn geluk te beproeven; zijn hart, voor de liefde nog koud, gloeide nog alleen van kinderlijke teederheid. Evenwel, het uur was nabij, waarin het ijs dat zijn gevoel omgaf, smelten zou voor het zachte vuur van een paar maagdelijke oogen.
Juan was nu ruim achttien jaar. Toen kwam hij op een morgen van Baguères, waar hij den vorigen dag eenig wild had verkocht, en zijn trouwe hond cesar was bij hem. Het was winter, de koude scherp, de wind fel,

{==340==} {>>pagina-aanduiding<<}
en de aarde onder een dikke sneeuwlaag verborgen; maar tegen alles gehard ging juan, een deuntje neuriënde, vrolijk zijn weg, toen eensklaps hartbrekende kreten hem troffen.
- Waar? - Cesar! pas op! allez! - riep de jager, op het instinkt en den reuk van zijn hond vertrouwende.
Het gewillige dier snelde een nabijgelegen bosch in; zijn meester volgde hem; de kreten werden duidelijker, en juan hoorde aan de stem, dat eene jonge vrouw zich in gevaar bevond. Hij loopt niet meer, maar hij vliegt... cesar is in het hout reeds verdwenen; maar zijn blaffen en een opgaand brullen wijzen den jager het spoor. Buiten adem bereikt hij de plaats van 't ongeval, en 't was hoog tijd; want de kreten hadden reeds opgehouden.... Welk een schouwspel! Hier de hond in gevecht met een woedenden wolf, dáár eene vrouw voorover op den grond geworpen, en eene grijnzende wolvin op haar, gereed om haar met de tanden vaneen te rijten.
- Houd moed! - riep juan met eene donderende stem - God zendt mij!
Op dien kreet zag de wolvin om, en liet hare prooi los, maar wierp zich met vlammende oogen op den jager. Van geene moeheid meer wetende ontvangt haar deze, grijpt haar met de eene vuist bij den keel, steekt de andere met zijn goed mes gewapend in den open muil van het monster, en... doch waartoe te zeggen wat er in dien muil gebeurde. Genoeg, dat na eene minuut van vreeselijke worsteling het verschrikkelijke dier stervend op den grond lag uitgestrekt, stikkende in het bloed dat met groote golven uit zijnen gorgel gudste.
Nu zag juan naar zijn getrouwen cesar om, en ook de andere wolf bekocht zijn aanval met het leven. Toen dacht de wakkere jongeling aan de vrouw, die daar bezwijmd en van schrik verstijfd ter aarde lag. Hij hief haar met zijne krachtige armen op, zette haar tegen een boom, en streek haar de losgereten haren van het gelaat weg. Welk eene verrassing! Het was een jong, naauwelijks zestienjarig meisje: - doodsbleek, maar schoon als de engelen. Voor het eerst in zijn leven was hij alleen

{==341==} {>>pagina-aanduiding<<}
met eene andere vrouw dan zijne grootmoeder. Hij beefde. Met eene sidderende hand nam hij sneeuw op en wreef er haar mede aan 't voorhoofd en de slapen, in de hoop haar zoo weder tot bewustheid te brengen. Cesar deelde in de angstige zorgen zijns meesters, en likte de handen der onbekende. Maar alles scheen te vergeefs. Er kwam geen teeken van leven, en juan sidderde. Hij, die zoo menigwerf den dood onder de oogen had gezien, beefde nu hij dacht, dat dit jeugdige, schoone schepsel een slagtoffer zou worden van den schrik. Met de eene knie op den grond, en met de andere het hangende hoofd steunende, voelde hij met de hand naar 't kloppen van haar hart, en met zijn gelaat, of hare lippen geen adem doorlieten.
- Zij stikt! - riep hij uit - Zij moet lucht hebben!
Nu poogde hij den veter van het keurslijf der maagd los te maken, en wilde dien breken, maar trok hem nog stijver aan. Zijn mes had hij in den strijd verloren, en het gevaar nam toe. Nog één oogenblik welligt, en het is te laat! Moest hij haar dan uit den muil der wolven redden, om haar in zijne armen te zien sterven!
- o, Doe haar ademen, o God! - smeekte hij in doodsangst - Doe haar ademen!
En toen, als door eene plotselinge ingeving, nam hij den veter tusschen zijne sterke tanden en beet hem door. Nu drong de weldadige lucht weder in de longen der bezwijmde; zij ademde diep en was gered! - Maar juan, de arme juan! Zijn hart was tegen zulk eene proeve niet bestand geweest; het was gedaan met zijne onverschilligheid; de liefde had haar verwonnen!
Over het hoofd der maagd gebogen, bespiedde hij, met een ongerusten maar verrukten blik, den terugkeer haars levens, en van den blos op haar leliewit gelaat. Allengs herkregen hare wangen die rozenkleurige tint, welke de blanke schoonheid, met gitzwarte lokken omlijst, zoo heerlijk doet uitkomen. Het liefelijke rood overtoog weêr de witheid der lippen, die zich ontsloten en twee rijen tanden toonden, aan parelen gelijk, tusschen welke een zachte zucht naar buiten drong, als de bode van herboren bewustheid en kracht. Eindelijk ontsloten zich

{==342==} {>>pagina-aanduiding<<}
ook langzaam de leden der oogen, en als ontwakende uit een diepen slaap zag het meisje op met een blik vol hemelsche zachtheid, doch waarin verrassing en schrik zich afwisselden, toen zij meer en meer bekwam.
- Waar ben ik? - vroeg ze, zoo zacht en welluidend dat juan meende geene aardsche maar hemelsche toonen te hooren.
- Bij een vriend. - was zijn antwoord.
- Gij hebt mij dus gered?
- Zeg liever de Voorzienigheid, door mij.
Zij dankte hem met een blik, die, in des jagers schatting, honderd levens waardig was. Toen sloeg zij beschaamd hare oogen op het half geopende keursje en bloosde; maar juan werd bijkans nog rooder dan zij. Hij nam den witten halsdoek op, die haar in de verwarring ontvallen was, en sloeg dien om hare schouders. Toen glimlachte zij met kinderlijke onschuld, en bood hem hare hand, die hij werktuigelijk in de zijne drukte. Elke dier kleine gunsten vermeerderde zijne ontroering.
- Nu ben ik weêr beter - sprak de kleine, opstaande - ik kan nu naar huis gaan; want mijne boodschap is vervallen. Ik ging met melk naar de stad, toen ik de wolven ontmoette. Van schrik liet ik den melk vallen en vlood, maar gleed uit en... het overige weet gij beter dan ik. Gelukkig, dat ik er 't leven niet bij verloren heb! - Dat heb ik alleen aan u te danken.
Het gesprek eenmaal begonnen zijnde, volgden er, van zelve, allerlei vertrouwelijke mededeelingen. Juan wist spoedig dat margaretha (zoo was haar naam) in het dorp Campan woonde; dat zij eene weeze was, en niets bezat dan eene kleine hut, eene koe, en eenige kippen: de armelijke nalatenschap van hare ouders. Maar zij was eene goede huishoudster, en leefde zonder nijpende zorgen van de eijeren harer kippen, en van den melk van hare koe. Van den laatsten wist zij ook boter en kaas te maken, en haar spinnewiel deed zij in de tusschenoogenblikken rusteloos snorren. Juan bewonderde zoo veel eenvoudigheid bij zoo groote bevalligheden, en hij had wel meester van al de schatten der aarde willen zijn,

{==343==} {>>pagina-aanduiding<<}
om die aan de voeten van margaretha te kunnen nederleggen.
Toen zij in het dorp kwamen zag juan aan den dank dien men hem toebragt, toen margaretha haar gevaar en redding had verhaald, dat zij algemeen bemind werd. Weldra was de gebeurtenis alomme bekend. Mannen en vrouwen, grijsaards en jonge lieden, allen wilden haar zien, die zij bijkans verloren hadden, en haren dapperen redder begroeten. Men omringde hem, drukte hem de handen, en wenschte hem geluk. Ook cesar, die niet zonder wonden had getriomfeerd, ontving zijn regtmatig aandeel in de dankbetuigingen.
- Eere zij u - sprak men - die haar bewaard hebt! Zij is de liefste en de braafste van allen! Wij noemen haar ook: De parel der vallei van Campan.
Juan ontving die loftuitingen met het zedige voorkomen van iemand die zich verwondert geprezen te worden wegens de vervulling van een aangenamen pligt. Zich den blik van margaretha herinnerende, gevoelde hij, dat 't hem een lust zou wezen voor zulk eene belooning, dagelijks zulk een waagstuk te mogen ondernemen.
Intusschen dacht hij, onder die eerbetooningen en in weerwil van zijne liefde, aan zijne grootmoeder, die hem wachtte. Hij nam dus afscheid:
- Vaarwel margaretha! - sprak hij - mag ik nu en dan wel eens aankomen?
- Voor wien - was 't antwoord - zou mijne deur open zijn, als zij voor u gesloten ware? Voor den redder van mijn leven?
Zij bood hem, dit zeggende, nogmaals hare kleine hand, die hij nu minder beschroomd vatte en hartstogtelijk aan zijne lippen drukte; - toen vertrok hij; 't hart in vlam, door het vuur van den eersten kus.
Hij stapte met verhaaste schreden naar 't gebergte, en vloog meer dan hij ging; als wilde hij de onverklaarbare aandoeningen ontvlugten, waaraan hij ter prooi was en die zijn kinderlijk gevoel hem als zonde deed beschouwen; want hij gevoelde, dat zijne grootmoeder niet

{==344==} {>>pagina-aanduiding<<}
meer alleen zijn hart vervulde, en dacht met smart aan het ledig, 't welk dit haar eens zou veroorzaken.
Onder zulke gedachten trad hij zijne hut binnen.
- Vanwaar komt gij, mijn jongen? - vroeg de oude geertruide - Wat deert u? Goede Hemel! - riep zij uit, bij 't zien der bloedvlekken op zijne kleederen - Zijt gij gewond? juan!
Juan glimlachte:
- Wees gerust, moeder! dat is niet mijn bloed, het is bloed van een wolf dien ik gedood heb. - En nu verhaalde hij haar, eenvoudig en opregt, wat er was voorgevallen, zonder haar zelfs de zondige gedachten, door de ontmoeting van margaretha in hem ontstaan, te verbergen.
Toen glimlachte ook geertruide.
- Mijn zoon! - sprak zij - gezegend zij de maagd, die dit gevoel in u heeft opgewekt! Dat zij u beloone naar verdienste; er zullen dan twee zijn die u beminnen!
Er ligt maar een kleine afstand tusschen de dankbaarheid en de liefde. Dit ondervond ook margaretha al spoedig. Zij was te eenvoudig en opregt om het aan juan te ontveinzen. Beiden verdienden gelukkig te zijn, en zij waren ook reeds op het punt dat te worden, en hun huwelijk te doen afkondigen, toen, op een rampzaligen morgen, de Maire, bij trommelslag, den dag afkondigde op welken de loting moest plaats hebben voor de krijgsdienst, en juan behoorde tot de lotelingen. Dit trof hen als een donderslag! De arme kinderen! Aan die ramp hadden zij niet gedacht! Hoe konden zij er aan denken, zoo digt bij hun geluk! Helaas, de loting had plaats, en juan trok een laag nommer. Frankrijk was eene Republiek geworden en wapende zich tegen de wereld. Het had soldaten noodig, en er verliepen maar twee weken tusschen de loting en het vertrek.
Ofschoon aanvankelijk door den schok als verpletterd, gevoelde juan toch weldra, dat het zijn pligt was een voorbeeld van moed te geven. Hij maakte zich met onderwerping tot vertrekken gereed, en de dag vóór de scheiding sprak hij met ontroering tot zijne bruid:
- Gij hebt gezworen, margaretha! geen ander dan

{==345==} {>>pagina-aanduiding<<}
mij te zullen huwen; maar ik ga u voor zeven jaren... misschien voor altijd verlaten, en ik geef uwe belofte u terug, en ontsla u van uwen eed.
- Ik neem mijn woord niet terug, juan! - sprak zij - of wij elkander nog hier, op de aarde, of eerst in den hemel wederzien, nooit zal ik een ander toebehooren dan u.
Zij drukten elkander zwijgend de hand.
- Maar mijne moeder - vervolgde hij, terwijl groote tranen in zijne oogen blonken - zij is oud, gebrekkig, en buiten staat om haar onderhoud te verdienen!....
- Uwe moeder, juan! - Is zij niet de mijne geworden?... bij mij zal zij wonen... zoo lang ik leef zal 't onze moeder niet aan brood, niet aan verzorging ontbreken.
- Ik dank u, margaretha!... nu vertrek ik ten minste gerust.... Als ik sneuvel zal de goedheid van God u beloonen.
Eindelijk kwam de noodlottige dag. Op de maat der trom trok juan, met den zak over den schouder en een stok in de hand, naar Baguères, de vereenigingsplaats der conscrits. Cesar, zijn getrouwen makker, nam hij mede, om toch ééne gedachtenis te hebben aan zijn geboortegrond, en aan den korten tijd van zijn geluk. Moeder en bruid vergezelden hem zoo ver mogelijk. Alle drie schreden zij voort, in 't hart bedroefd, en de oogen nedergeslagen. Cesar volgde de sprakelooze groep met hangenden kop, alsof hij de reden van zoo veel neêrslagtigheid begreep, en er in deelde.
Bij het boschje gekomen waar de liefde der verloofden ontstaan was, gingen zij het tooneel dier eerste en vreeselijke ontmoeting voor het laatst begroeten. Juan had in zijne hoop- en gelukvolle dagen de plek van het gevaar en de redding zijner geliefde met eigen hand verfraaid. Onder eene digte loofhut van kamperfoelie en hagedoorn stonden een zodenbank en een godvruchtig teeken, ter gedachtenis aan 's Hemels wonderdadige tusschenkomst. Daarheen gingen de jonge lieden dikwerf, toen zij dachten hunnen heilstaat nabij te wezen, en

{==346==} {>>pagina-aanduiding<<}
genoten dan in de schaduw van da groen en dier bloemen den voorsmaak van het verbeide geluk. Helaas! het groen en de bloemen waren er gelijk altijd; maar het geluk was ontvloden.
Margaretha knielde er neder, en bad in tranen:
- o Mijn God! bescherm hem tegen alle gevaren, gelijk hij 't mij heeft gedaan! Elken morgen zal ik U hier om zijn behoud bidden, als hij nog leeft, en om zijne zaligheid, als hij niet meer is.
Juan en de grootmoeder baden ook stil en met gebrokene harten. Daarna stonden zij op en kusten elkander ten afscheid, en gingen vaneen, elk zijnen weg; maar niet zonder telkens om te zien, en hunne harten, door blik op blik, nog dikwijls te hereenigen.
Hier zweeg de Leeraar, door zijn eigen verhaal bewogen. Na eene poos ging hij voort:
- Van den dag van juans vertrek af, woonde de grootmoeder bij margaretha in. De goede oude nam de ligtere bezigheden van de huishouding waar, terwijl de maagd haar kleinen handel in de stad dreef, zonder ooit hare dagelijksche bedevaart te verzuimen. Des avonds, aan het spinnewiel gezeten, spraken zij van den afwezigen lieveling. Waar zou hij nu zijn? Wat zou hij nu doen? - waren telkens herhaalde vragen, en beide de vrouwen poogden naar heur vermogen elkanders verdriet en smart te lenigen. - Margaretha, door de bitterheid der scheiding, 't heimwee der liefde, en den invloed der vreeze gefolterd, werd droevig en mijmerend, en hare kwijnende blikken vertolkten zigtbaar het lijden van hare ziel. En toch was de parel der vallei nooit schooner dan toen.
De eenige balsem die haar bloedende hartewond een wijle kon verdooven, was het ontvangen der brieven, door juan van tijd tot tijd aan zijne dierbaren gezonden, die alléén hem aan de aarde verknocht hielden. Hij sprak daarin van zijn nieuwe levensbetrekking, zijne herinneringen, zijne wenschen en verwachtingen, zijne teederheid en trouw, maar nooit van zijn eigen leed of onspoed; uit vrees van de smart zijner dierbaren te ver-
{==347==} {>>pagina-aanduiding<<}
meerderen. En toch wat leed hij-zelf niet, die aan zijne betrekkingen, aan zijn beroep, en aan zijne gebergten zoo gehecht was, en nooit de minste neiging had gevoeld voor den soldatenstand. De tranen die het papier soms besproeiden, getuigden van zijn niet te overwinnen noch te bedwingen gevoel. Bij 't herkennen dier teekenen van verborgen wanhoop - want wat zou de liefde niet doorgronden - smolt de bewogen margaretha dikwerf in tranen, en duizendmaal drukte zij vurige kussen op die kenmerken van de trouw haars geliefden.
Maar zelfs die treurige vertroosting hield op. Er kwam een brief met het postmerk van Algiers. Juan schreef, dat zijn regement daar ontscheept was, en dadelijk tegen de opgestane Arabieren moest oprukken. Men zag een hevig treffen te gemoet, daar de opstandelingen besloten hadden om liever tot den laatsten man te sneuvelen dan de wapens neder te leggen. Bij die tijding dacht margaretha te sterven. Zij ondervond nu, dat er iets is nog veel bitterder dan de scheiding van een geliefde: de wetenschap, namelijk, van het gevaar dat hem bedreigt. Hoe veel vuriger nog bad zij nu dagelijks voor zijn behoud! Elken avond, bij den eersten stap in hare hut, vroeg zij: of er geen tijding was van juan? - Dan schudde de grootmoeder het grijze hoofd, en zuchtte zwaar, alsof zij zeggen wilde: ‘Juan zal ons nooit weêr schrijven, mijn kind!’ Met háár bewogen, trachtte margaretha zich gerust te toonen en der goede oude eene hoop te geven die zij-zelve niet bezat. Hare ziel leed onder vreeselijke voorgevoelens van een groot ongeluk, en dat ongeluk kwam; doch het was niet dat, hetwelk zij verwachtte.
Eens keerde zij, neêrslagtiger en droeviger dan gewoonlijk, van Baguères terug, en de Natuur-zelve scheen met hare gedrukte gemoedsgesteldheid overeen te stemmen. De lucht was met dikke, zwarte wolken bedekt, die zoo laag hingen, dat zij de toppen der populieren schenen te raken. Alles verkondigde een onweder. Daar brak de bui ontzettend los! De wervelende wind schudde het woud, stormde met akelig geloei over de vlakte, en wentelde zware kolommen van warrelend stof en afge-
{==348==} {>>pagina-aanduiding<<}
scheurd gebladerte voor zich heen. Voor de magtige vlaag gebogen kermde het geboomte met een buldrend geklag, gelijk aan het brullen eener fel bewogene zee. Nu schoot de bliksem uit en verblindende stralen op stralen vlogen door het zwerk, van donderslagen gevolgd, zwaar genoeg om het stoutste hart te doen sidderen.
Margaretha zocht en vond eene schuilplaats in een der holen van 't gebergte; doch zij was er naauwelijks in veiligheid, of daar vervulde een ontzettend geelachtig licht den dampkring, bij 't gelijktijdig knallen van een ratelslag, de gewone verkondiger van gestichten brand. ‘o Mijn God! dat slaat ergens in!’ kermde margaretha, en de weêrklank des noodlottigen donders galmde in het diepst van haar vóórgevoelend hart. Eene onbestemde geestvervoering joeg haar naar buiten, en zonder den regen, die in stroomen nederplaste, te ontzien, snelde zij, als eene waanzinnige, den afstand door, die haar nog van het dorpje scheidde. Welhaast hoort zij uit de verte reeds kreten van brandgerucht, en ziet wolken van rook opgaan, en aan de lucht de roode spiegeling van uitslaande vlammen.
Eindelijk zag het arme kind het tooneel van de ramp. Haar voorgevoel had haar niet bedrogen; de bliksem was ingeslagen; hare eigen hut stond in brand.
- Moeder! - riep ze - Moeder van juan, waar zijt gij?
Maar de moeder van juan was niet daar buiten, en niemand wist van haar.
En eer de omstanders er aan konden denken om haar te weêrhouden, vloog het heldhaftige meisje door de reeds blakende deur naar binnen. De angst des doods greep de omstanders aan. Allen verbeidden sprakeloos den afloop dier daad van méér dan menschelijken moed. Men hoorde het kraken der brandende binten, het knetteren des inwendigen vuurs, en zag stralen van vonken uit het verteerde dak opgaan. Er verliepen sekonden; nu eeuwen voor het ongeduld! Maar, God zij dank! daar komt margaretha terug, den dierbaren last stuiptrekkend aan haar hart geklemd: zij heeft hare moeder, de moeder van juan gered; maar naauwelijks is zij buiten

{==349==} {>>pagina-aanduiding<<}
het bereik des vuurs, of overwonnen door hare bovennatuurlijke inspanning stort zij uitgeput, ademloos, schier levenloos ter aarde.
In mijne pastorij opende zij het eerst hare oogen weder. Gedurende drie etmalen hadden deelnemende buren met mij aan hare sponde gewaakt. Hare eerste gewaarwording was 't gevoel van brandende pijnen in het aangezigt. Zij hief hare hand op en voelde 't met kompressen en zwachtels, die alleen de oogen en den mond vrij lieten, omwonden. Toen ontging haar een kreet: ‘Groote God!... o Ik herinner mij!... het onweder!... den brand!... de vlammen!... Ik ben geschonden!... is het niet waar?... Ik ben voor altijd geschonden!
Wij zwegen. Het was maar al te waar. Het vernielende vuur, dat op hare doornatte kleeding was afgestuit, had haar onbeschermd gelaat geblakerd. De ongemeene schoonheid, om welke margaretha haren bevalligen bijnaam droeg, was voor altijd weg. De geneesheer, het eerste verband leggende, had zelfs niet durven bepalen hoe groot de verwoesting zijn zou. Margaretha leefde; maar de parel der vallei was dood.
Ons zwijgen en weenen lieten geen twijfel meer over omtrent haar ongeluk. Zij sloeg hare blikken met onderwerping ten hemel.
- Gij wilt het zoo, mijn God! - sprak zij - maar och! dat juan mij nooit zoo aanschouwe!
Toen zag geertruida op. Zij - die de oorzaak was van de ramp, ofschoon geheel onschuldig, want de bliksem die de hut ontstak had haar bedwelmd, en bewusteloos ter aarde geworpen - de arme, oude geertruida had verzonken in smart dit tooneel bijgewoond. De naam van haren kleinzoon door margaretha uitgesproken, bragt haar weder de vreugde voor den geest, die eene blijde boodschap haar op den noodlottigen dag-zelven had geschonken.
- Juan - sprak zij - komt welhaast terug.
- Komt hij terug? - vroeg de lijderes met een toon vol schrik en vol vreugde.
- In een paar maanden. Hoor maar!
En nu las zij margaretha eenen brief voor, geschreven met eene onbekende hand, waarin gemeld werd, dat juan, zwaar gewond, het kruis van eer en zijn ontslag had bekomen; dat hij nog in het hospitaal was, maar beterde, en, door eenen krijgsmakker, moeder en bruid op zijne aanstaande wederkomst voorbereidde. Binnen een paar maanden hoopte hij weder bij haar te zijn.

{==350==} {>>pagina-aanduiding<<}

Na het lezen van dien brief verviel margaretha in een somber gepeins, waaruit onze redenen haar niet konden opwekken.
- Wees getroost, mijne dochter! - zeide ik - De schoonheid is eene bloem, welke de jaren of ziekten doen verwelken. Het edelste sieraad van eene vrouw is eene schoone ziel. Deze heeft tijd noch krankte te duchten.
- Och, Mijnheer! - was haar antwoord - denk niet, dat ik behaagziek ben. Indien ik waarde hecht aan hetgeen de Hemel mij ontnomen heeft, dan is het omdat zij het is geweest, die mij de liefde van juan heeft doen verwerven. Hoe zal hij mij kunnen beminnen, in dezen staat!!
De heelmeester trad binnen. Hij voelde haren pols en gaf een teeken van genoegen. Toen nam hij 't verband van de brandwonden af, en zoodra deze bloot waren vroeg margaretha om een spiegel.
- Een spiegel! - smeekte zij - een spiegel, Mijnheer de doctor! ik bid er u om!
- Nog niet; - sprak hij - later, mijn kind!
- Dan ben ik zoo afschuwelijk geworden, dat gij niet wilt dat ik mij-zelve zien zal!
Dit zeggende wilde zij hare handen aan 't gezigt brengen.
- Houdt hare armen vast! - beval de geneesheer ons, die met smart de oogen van haar afwendden. Margaretha vergiste zich niet in de oorzaak van deze beweging.
- Ik zeide het wel! - riep zij uit met een hartverscheurenden zucht - Hoe is het mogelijk dat hij mij nog beminnen zou, als men schuw is mij aan te zien?
Negen dagen lang kwam de heelmeester dagelijks de wonden verbinden, en zij genazen. Aanvankelijk was de zieke steeds in eene koortsachtige spanning, maar van lieverleê werd zij kalmer, en sprak niet meer over haar ongeluk. Eindelijk herstelde zij geheel. Nu kwam er nogmaals een brief gelijk de vorige, waarin de dag werd gemeld op welken juan zoude aankomen. Op dien weleer gewenschten, nu door haar gevreesden dag stond zij vroegtijdig op, verzekerde dat zij zich wèl gevoelde, en dat eene wandeling haar goed zoude doen. Ik bood aan haar te vergezellen.
- o Ik dank u - sprak zij - ik voel mij sterk. Moeder geertruida zal met mij gaan! - en zich tot deze keerende, vervolgde zij - Kom, lieve moeder! laten wij ons boschje eens bezoeken. Het is zoo lang geleden dat ik het niet heb gezien. Ik verbeeld mij dat het mij geluk zal aanbrengen.
Zij ging, met de eene hand op den arm der oude

{==351==} {>>pagina-aanduiding<<}
vrouw leunende, en met de andere een klein pakje dragende, waarvan ik het doel niet begrijpen kon.
- Wat hebt gij daar, margaretha? - vroeg de oude.
- Gij zult dat weten, lieve moeder! als wij in het boschje zijn. - was het antwoord.
Zoo gingen zij langzaam voort; want de heldhaftige lijderesse was nog zwak. Op de plaats gekomen knielde zij neder, en deed een vurig gebed, en sprak toen:
- Vergeef 't mij, moeder! dat ik u bedrogen heb!... Zegen uwe dochter. Gij zult mij niet meer zien.
- Wat zegt gij, margaretha?
- De waarheid: ik vertrek. Hier moest ik hem afwachten; maar hier wil ik hem vaarwel zeggen. Breng hem mijn laatsten groet over, moeder! en zeg hem, dat het alleen mijne liefde is, die mij hem doet ontvlugten.
- Waar wilt gij heêngaan?
- Ik weet het niet: waarheen God mij geleiden zal.
- Maar gij hebt niets.
- In dezen doek heb ik eenige kleederen. 't Zal genoeg zijn voor den tijd dien ik nog te leven heb; wanneer de Voorzienigheid mij verhoort.
- En verlaat ge dan ook mij, ongelukkig, door mij ongelukkig kind!?
- Lieve moeder!... Uw zoon zal bij u zijn! Mij hebt gij niet meer noodig!
- Maar juan komt, en zal u niet vinden!
- Als juan mij wederzag zou hij mij dan herkennen? En indien hij mij herkende, zou hij dan geen afschrik van mij hebben!?
- Afschrik van u, edele ziel! Van u, die 't verlies uwer schoonheid alleen hebt te wijten aan uwen moed en aan de overmaat van uwe liefde! Van u, die, toen de stoutsten terug deinsden, u in de vlammen hebt geworpen om zijne moeder te redden! Juan heeft een edel, standvastig gemoed, margaretha! Uw ongeval-zelf is een regt te meer op zijne liefde.
- o Ja, ik weet het - sprak margaretha - juan heeft een edel hart. In het eerst zal hij mij nog uit mededoogen beminnen, of ten minsten dat voorwenden... dán zal zijn tegenzin, door elks afkeer, worden opgewekt. - Mij zal hij niet ongelukkig maken, maar hijzelf zal ongelukkig zijn, en ik zal in zijn hart lezen, en toch met hem ongelukkig worden! Neen, moeder! voor mij alleen zij de smart! Ik zal minder lijden, wanneer ik alleen lijde... Vaarwel!
Zij deed een stap vooruit, maar stond bevend stil, op

{==352==} {>>pagina-aanduiding<<}
het welbekende blaffen van een hond, en die hond drong door de struiken.
- Dat is cesar! - riep geertruida, van vreugde opspringende - en waar is uw meester?
- Hier! - antwoordde eene ontroerde stem.
De man die zoo sprak was een soldaat in reisgewaad, met een zwarten band voor de oogen, en wiens hand den hond, die op de vrouwen wilde toespringen, aan een koord hield. Het was juan.
- Waar zijt gij, moeder?! Waar zijt gij, margaretha?! - Ik heb toch uwe stemmen gehoord!? Gij ziet, ik heb de ontmoetingsplaats niet vergeten... Hoe, gij werpt u niet in mijne armen?
De beide vrouwen stonden als aan den grond genageld. Margaretha verward, verstomd, bedekte haar gelaat met de handen. De oude, sprakeloos, hijgende, staarde haren zoon aan. Naauwelijks had zij kracht genoeg om te stamelen:
- Juan!... die band... wat beteekent dat?
- Dat beteekent, moeder! dat de oorlog zijne kwade kansen heeft; de een laat er een arm, de ander een been, en ik...
- Hemel! juan! zijt gij blind!
- Gij hebt het gezegd, moeder!
- Blind! o Voorzienigheid! - riep margaretha uit, het hoofd opheffende en juan om den hals vliegende, dien ook geertruide nu met kussen bedekte.
Hier dacht ik dat de geschiedenis ten einde was.
- Zulk eene tusschenkomst van de Voorzienigheid - sprak ik - is inderdaad aandoenlijk. Die minnaar, door blindheid getroffen, zoodat in zijne verbeelding de bekoorlijkheden, die zijne vriendin niet meer bezit, blijven voortleven!...
De Leeraar viel mij glimlagchend in de rede:
- Nog een weinig geduld; want ik heb nog niet gedaan.
- Wat kunt ge nog meer te verhalen hebben? Zij huwden.
- Ongetwijfeld, en ik-zelf heb hun huwelijk ingezegend. Maar toch heb ik uw geduld nog een oogenblik noodig. Laat mij tot het einde toe voortgaan. De jonge lieden bleven bij mij met hunne moeder inwonen, totdat hunne hut, aan wier opbouw alle de dorpelingen, als om strijd, het hunne toebragten, gereed was.
Des avonds hoorde ik met genoegen den jongen invalide spreken over de wapenfeiten des legers. Hij vertelde zoo levendig, dat ik als ware 't tegenwoordig was bij de belegering van Zaatcha, in den loopgraaf; in het nacht-
{==353==} {>>pagina-aanduiding<<}
leger, in het vuur, en bij de bestorming in de bres. Toen wij zoo ver gekomen waren, sprak juan:
- En daarmede, halt! Verder weet ik niets, dan dat er eene mijn sprong en ik met haar. Een poos later nam men mij op; het lijf gewond, een arm in het gewricht gebroken, en 't hoofd onkenbaar van bloed en stof.
- En uwe oogen?
- Ja, mijne oogen: in de uitbarsting verbrand.
- En moet gij altijd dien band dragen?
- Volstrekt; ik mag en kan hem niet aflaten, want de minste aanraking met de lucht veroorzaakt mij hevige smarten.
- Ook niet des nachts?
- Nooit. Wie mij vraagt om mijne oogen te zien, is mijn vriend niet.
- Arme juan! Gij zijt nu als belisarius.
- Wie is belisarius?
- Een soldaat als gij, hoewel wat hooger in rang. Een legerhoofd van vroegeren tijd, maar die, van het gezigt beroofd, met zijn helm in de hand bedelde.
- Pardon, Mijnheer! - hernam hij met fierheid - hier houdt de gelijkenis op. Dank zij mijn pensioen en mijn kruis van eer, gebedeld brood zullen wij nooit behoeven te eten. Niet waar, vrouwtje? - vroeg hij, margaretha op zijne knie trekkende en haar liefkozende.
Inderdaad zijn pensioen en riddersoldij, gevoegd bij hetgeen de beide vrouwen met de boerderij en den spinrok verdienden, verzekerde aan hun huisgezin eene welvaart, grooter dan men in deze streken gewoon is.
Alles scheen de jonge lieden nu toe te lagchen; hun welvaart en huiselijke vrede, de opgeruimdheid met welke juan zijn ongeluk droeg, zijne altijd toenemende teederheid voor margaretha, alles voorspelde haar geluk en liefde tot het einde hare van dagen. En toch bleef zij ter prooije aan eene sombere droefgeestigheid. Een heimelijke kwaal ondermijnde hare gezondheid. Zij verging bij den dag.
Ik sprak daarover met den geneesheer, die bijna evenveel belang in haar stelde als ik.
- Mijne kunst schiet te kort - sprak hij, na haar gezien en ondervraagd te hebben - De bron der kwaal is in de ziel. Zij verzwijgt iets. Gij zult haar geheim beter dan ik, kunnen ontdekken. Doe er uw best toe; zonder dát kan ik voor niets instaan.
Maar, wat zou ik vermogen; daar over haar leed geen woord uit hare lippen kwam. Eens dacht ik, dat zij haar hart lucht wilde geven. Ik las op haar gelaat, dat

{==354==} {>>pagina-aanduiding<<}
zij van haar geheim wilde spreken; doch juan kwam in, en de ontdekking, waarop ik hoopte, bleef op nieuw als in haar hart begraven.
Intusschen nam de verzwakking meer en meer toe. De bronnen des levens schenen bij het uur op te droogen. Juan, voor wien men den toestand zijner gade niet had kunnen verbergen, verliet haar bed niet.
Eens, des nachts, daar de benaauwdheid mij voorkwam zeer te verergeren, zond ik om den doctor. Hij kwam, voelde den pols, en mij ter zijde nemende sprak hij:
- Zij heeft maar weinig uren meer te leven. De hulpmiddelen der wetenschap zijn uitgeput; eene crisis alleen zou haar misschien kunnen redden; doch vanwaar zou die komen? De kunst kan haar niet voortbrengen, en de tijd der wonderen is voorbij. Mijne taak is hier afgeloopen, en de uwe begint.
Hoewel op die droevige mededeeling voorbereid, schokte zij mij tot in het binnenste mijns harten. Nooit kwamen de pligten van mijn ambt, aan een sterfbed, mij zoo zwaar voor als hier. Evenwel, ik gevoelde ook hier de behoefte van mijn hart, om die in al hunne volheid te vervullen.
- Margaretha! - sprak ik, moeite doende om mijne aandoening te bedwingen - Gij zijt vrouw en zwak, maar ik ken u, en weet, dat gij gelooft en hoopt. Gij zult ook moeds genoeg hebben, om zonder schrik de waarheid van mij te vernemen. Het uur is gekomen, mijne dochter! om de aarde vaarwel te zeggen. De Heer roept u op.
- Ik weet het - fluisterde zij met kalmte - ik gevoel, dat de dood nadert, en ik wacht hem met onderwerping.
Geertruida snikte; de doctor-zelf, zoo gewoon als hij was aan zulke toestanden, had moeite om zijne tranen te weêrhouden; juan drukte krampachtig de koude hand der lijdende aan zijn hart, terwijl groote tranen van onder zijnen oogband neêrdruppelden; en ik, hoewel verdiept in de heiligheid van de dienst des leeraars aan de stervenssponde, was zoodanig ontroerd, dat ik niet dan bevende weder het woord opvatte.
- Ik ken de zuiverheid van uwe ziel, mijne dochter! maar indien eenige zonde uw geweten bezwaart, aarzel dan niet die in mijnen boezem uit te storten. De genade des Heeren.....
- Ja, mijn vader! - viel zij mij in de rede - ik, arme zondares, heb de genade Gods wèl noodig; een zware last drukt op mijn hart.
En daar zij elk beweging zag maken om ons alleen

{==355==} {>>pagina-aanduiding<<}
te laten, ging zij luider voort, dan ik dacht haar mogelijk te zijn:
- Eene openbare belijdenis van schuld is niet te veel tot delging van eene zonde als de mijne. Blijft allen hier; ik eisch dat; ik bid het. Blijf gij vooral, juan! want van uwe vergiffenis hangt die des Hemels af.
Rondom haar bed geschaard zagen wij haar, vol verwachting, met verwondering aan. Er heerschte eene plegtige stilte. Margaretha had zich opgerigt. Hare vermagerde gedaante, hare vlechten in wanorde, hare bleeke trekken eensklaps met gloed overdekt, hare ingevallene oogen schitterend van een bovennatuurlijken glans; alles, in één woord, werkte op ons gevoel en gaf iets verhevens en huiveringwekkends aan hetgeen er gebeurde.
Na eenige oogenblikken denkens vatte margaretha de hand van haren echtvriend, en sprak:
- Juan! gij herinnert u den eed, dien wij op den dag van onze scheiding aflegden; den eed van voor elkander te zullen leven? o, Hij was wèl gemeend. Mijn hart was het uwe, gelijk uw hart het mijne. Helaas! de vrees van het uwe te verliezen, heeft mij jegens u misdadig gemaakt. Toen ik vernam, dat mijne vroegere schoonheid verloren was; toen ik u, in mijne gedachten, verstomd, verschrikt zag staan bij het aanschouwen van 't misvormd gelaat der verloofde, die in de dagen van haar geluk de parel was der vallei, steeg mij het bloed kokend naar de hersenen. Ik had een afschrik van mijzelve. Eene koortsachtige hitte greep mij aan, mijn denkvermogen was bedwelmd en verward, en... ik verdedig mij niet, juan! ik beschuldig mij-zelve... in mijn wanhoop, in mijn waanzinnigheid riep ik uit: ‘o Mijn God! Als hij terugkomt, geef mij dan de schoonheid weder, of ontneem hem zijn gezigt!... De Hemel weet, hoe ik mij, over die bede in krankzinnigheid, heb geschaamd, zoo ras ik haar had uitgesproken.... Naderhand heb ik mij willen verwijderen en u ontvlugten; maar... het was te laat! - o Mijn juan! die noodlottige bede werd verhoord, en... ik sterf van wroeging over haar, en van smart over hare vervulling.
- Hoe - stamelde juan - margaretha! Is dat de reden van uwen dood!
- Zonder dat ware mijn geluk volkomen geweest.
- Welnu, leef dan, mijne lieve! want God heeft uwe bede niet vervuld!
En zijn oogband afrukkende zag hij haar aan met oogen aan welke nimmer eenig gebrek was geweest, en viel aan de borst zijner vrouw, die verschrikt, geschokt, hem

{==356==} {>>pagina-aanduiding<<}
aanstaarde, en toen, in tranen smeltende, hem in de armen drukte.
De crisis was daar, en de jeugd der lijderes deed, onder Gods zegen, het overige. Toen de doctor den volgenden dag terug kwam, zeide hij met een glimlach, die niets dan goeds voorspelde:
- Ik heb mij bedrogen, waarde Heer! - De Hemel doet nog wonderen!
- Ja, wel doet hij nog wonderen - zeide ik - want een wonder is de man, die zich aldus levenslang voor blind wil doen doorgaan, om de vrouw die hij bemint, nadat zij hare schoonheid verloor, gelukkig te maken in weerwil van haar-zelve.
Hier zweeg de verteller stil; het verhaal was ten einde.
Zulk eene ontknooping had ik niet verwacht.
- En was margaretha inderdaad zoo misvormd van trekken als zij dacht? - vroeg ik.
- Gij kunt er aanstonds over oordeelen. - was 't antwoord.
Wij vonden een eind wegs verder een eenvoudig, wit, net huisje, schitterende van zindelijkheid, het sieraad der buitenwoningen. Een wijngaard met druiven beladen, versierde de pui. Eene oude vrouw zat voor de hut in den koesterenden zonneschijn te spinnen In de deur stond eene jeugdige vrouw, met een zogend kind aan hare borst. Zij was rank, welgemaakt, bevallig en vriendelijk. Haar gelaat was niet schoon, maar ook niet afzigtig. Men kon er zelfs de sporen van hare vroegere schoonheid nog zeer wel aan ontdekken. In één woord, zij was niet lelijker dan andere zoo knappe vrouwen, die door de kinderziekte hebben geleden, en 't was alsof zij aan hare misvorming-zelve eene aandoenlijke uitdrukking van gelatenheid had te danken, die 't hart voor haar innam: zoo als zij daar stond, in den glans des gevoels van haren moederlijken rijkdom.
De Leeraar groette de oude vrouw met een vriendelijk hoofdknikje, en zeide toen:
- Hoe gaat het met de kleine, margaretha?
- Hoe langer zoo beter. - sprak de gelukkige moeder, en toonde hem de roode, ronde wangen van haren zuigeling.
- Welnu, margaretha! - hernam hij, en gaf een frisschen kus aan het bloeijende wichtje dat hem toelachte - Mij dunkt, ik zie ook u nog zóó, heel klein, toen ik u doopte. Nu, de vallei van Campan heeft haren parel nog niet verloren; zij heeft die wedergevonden in uw kind.


{==357==} {>>pagina-aanduiding<<}

Mengelwerk.

De dood van Montigny.

(Volgens de oorspronkelijke, in Spanje gevonden stukken.)

(Ingezonden.)

In een tijd, waarin men een verkeerd begrepen kerkelijken ijver zoo ver drijft, van een der jammerlijkste namen der geschiedenis met den glans van zielen-adel en zedelijke grootheid te omgeven, kan het niet ongepast zijn, het gekroonde voorwerp dat hem droeg, in al zijne naaktheid, volgens het getuigenis zijner eigenhandige brieven, ten toon te stellen. Er is tot in de laatste jaren altijd onzekerheid gebleven nopens het uiteinde van den ongelukkigen broeder des Graven van Hoorn; men wist niet of hem het zwaard des beuls of de giftbeker van zijn leven beroofd had, en voorstanders van zijn koninklijken moordenaar konden zelfs staande houden, dat zijn gewelddadige dood vrij verre van bewezen was. Vóór niet langen tijd echter hebben de oorspronkelijke stukken van het regtsgeding en de strafoefening, in de Archieven van Simancas ontdekt, de zekerheid van dezen bewezen, en tevens, dat noch gift, noch zwaardslag, maar verworging aan filips het meest gepaste middel scheen om zijn slagtoffer van kant te helpen. Naar dezen werd het kort verhaal, met inlassching der voornaamste stukken, te zamengesteld, welks bewerking in het Nederlandsch wij hier onzen lezers aanbieden.

Filips II was voorzeker een der afzigtelijkste toonbeelden van wreede en ondragelijke dwingelandij. Er zijn tirannen geweest heviger en woester in hunne wreedheid dan hij, maar die drift en hevigheid, die of

{==358==} {>>pagina-aanduiding<<}
uit hunne wilde hartstogten òf uit hunne magtsbegoocheling voortkwam, kan in zeker opzigt tot hun verontschuldiging strekken. Filips echter kende die begoocheling, die mildheid niet. Koel, en zich-zelven meester, waren alle zijne handelingen de uitslag van soms verkeerde, maar altijd rijpelijk overlegde berekening. De kerkelijke onverdraagzaamheid, die hij zeker verder dreef dan eenig ander Vorst, die hem zelfs soms zoo zeer scheen te beheerschen, dat hij op het punt raakte zijne rust en deftigheid, zijne gewone geveinsdheid te verliezen, was bij hem niet met de ingetogenheid van zeden vereenigd, zonder welke zij onmogelijk iets anders dan verachting en haat kan inboezemen; aan de zwakheden der menschelijke natuur, aan die zelfs, welke door de minst strenge zedeleer veroordeeld worden, onderworpen, schijnt hij de bezadigde en bezonnen gemoederen tot twijfel te moeten brengen aan de opregtheid der dweepzucht, die hem zonder mededoogen zoo veel slagtoffers heeft doen vallen.
Niet dat ik hem van huichelarij in den volstrektsten zin des woords zou willen beschuldigen. In Spanje was, in de 16de eeuw, ieder geloovig, en niets dat ons regt geeft bij zijn Vorst eene uitzondering te stellen. Volkomen huichelarij is, daarenboven, gewis even zeldzaam als volkomen opregtheid. Maar iets anders is die halve huichelarij, waardoor men, omtrent de drijfveeren zijner handelingen, zich-zelf tot op eene zekere hoogte bedriegt vóór men het anderen doet, en, zijnen hartstogten en zijner baatzucht voldoening gevende, zich diets maakt, en anderen zoekt diets te maken, dat men een pligt vervult, en het algemeen belang bevordert. Zonder eenigen twijfel van de waarheid der Roomsch-Katholieke Kerkleer overtuigd, die allergelukkigst overeenstemde met zijne beginselen van oppergezag, en in het Protestantisme zoowel de misdaad der ketterij als de zucht naar Staatsvrijheid hatende, meende hij met niet genoeg strengheid tegen de gehate nieuwigheden te kunnen ijveren. Zoo meende hij de vermaningen van zijn geweten op te volgen, wanneer hij slechts zijne persoonlijke vooringe-
{==359==} {>>pagina-aanduiding<<}
nomenheid en slechte driften gehoor gaf. - Er moet dus ook onder zijne talrijke slagtoffers menigeen zijn, wiens ongeluk aanspraak heeft op onze deernis en deelneming, omdat het niet verdiend en alleen het gevolg was der redeneringen van een baatzuchtig en bedorven overleg, dat zich dikwerf liet meêslepen om, in het belang van het doel, dat het zich, bewust en onbewust, voorstelde, de minst schuldige handelingen als de schandelijkste misdrijven te straffen. Onder al die slagtoffers is er echter misschien geen, dat meer onze aandacht verdient, als toonbeeld van een onregtvaardige en wreede behandeling, dan de Heer van Montigny, door de jammerlijke wijze, waarop deze veroordeeld en gedood werd; geen dat meerder verontwaardiging en medelijden wekt. De bijzonderheden dezer vreemdsoortige regtszaak zijn lang verborgen gebleven,
totdat zij onlangs uit het stof der Archieven van Simancas aan het licht zijn gebragt. Zij zijn eene niet onbelangrijke proeve tevens van den loop van een Staats-regtsgeding in Spanje onder filips II.

Floris van montmorency, Heer van Montigny, jongste broeder des ongelukkigen Graven van Hoorn, was uit een tak van het geslacht der montmorency's gesproten, die zich, in de 15de eeuw, uit Frankrijk, in de Zuid-Nederlanden was komen vestigen, waar hij uitgebreide bezittingen verkregen had. Montigny bekleedde een der eerste rangen onder den adel des lands. Hij had het bewind in het Doorniksche, en was door filips tot Ridder der orde van het Gulden Vlies benoemd geworden. Toen margaretha van Parma, de Gouvernante, eene vergadering van Grooten en Vliesridders bijeen had geroepen, om maatregelen te beramen tegen de toenemende onrust, werd montigny gekozen om naar Madrid te gaan en den Koning van den stand van zaken te verwittigen.
Deze deed hem een zeer goed onthaal. Aan zijne geslotene manieren getrouw, trachtte hij hem te overreden, dat de ongerustheid, die men had opgevat omtrent de bedoelingen van het Spaansche Hof, ongegrond was,

{==360==} {>>pagina-aanduiding<<}
en hij beloofde weldra zelf in de Nederlanden te zullen komen, en beijverde zich vooral hem tot zijne Staatsinzigten over te halen en hem te bewegen, al zijn invloed te gebruiken, om die bij zijne landgenooten ingang te verschaffen. Montigny bleef niet lang in Spanje. Waarschijnlijk was hij door de woorden des Konings weinig overtuigd geworden; en hadden deze ook al eenigen indruk op zijn gemoed gemaakt, dan moest die, tegenover de sprekende feiten, ras zijn uitgewischt. Althans hij scheen weinig ijver aan den dag te leggen om aan anderen eene zekerheid in te boezemen, die hij-zelf niet deelde. Filips, door zijne spionnen, tot in de kleinste bijzonderheden, van alles wat er in de Nederlanden voorviel, onderrigt, toonde er zich gevoelig over; hij beklaagde zich, in een brief aan margaretha, dat montigny zich niet zoo gedroeg als men regt had van hem te verwachten, na de stellige verklaringen hem te Madrid gegeven. Die ontevredenheid scheen echter niet blijvend, en de Koning liet zich overreden, en schreef later aan de Gouvernante, dat hij over de diensten diens Heeren voldaan was, en hij willigde hem, ter belooning, zelfs eene gunst in, waarom hij verzocht had.
Naarmate de toestand des lands verergerde, en de onrust en geest van vijandelijkheid van den adel op de andere klassen overging, wijzigde zich ook de persoonlijke toestand van montigny. Hij was in voortdurende betrekking tot de voornaamste hoofden van den adel, zijne vrienden en verwanten, welker tegenstand en geheime zamenkomsten het Brusselsche en Spaansche Hof zoo verontrustten. Als de meeste Gouverneurs der verschillende gewesten, eindigde hij met te verklaren, dat hij noch in de mogelijkheid was, noch den wil had om de edicten tegen de ketterij ten uitvoer te leggen, en met zijn ontslag aan te bieden, dat niet werd aangenomen. Toen de gezamenlijke lagere adel de Hertogin van Parma om vrijheid van godsdienst kwam vragen, sloot hij zich aan den Prins van Oranje, aan Egmont, Hoorn, en Bergen, om te vragen, dat men den verzoekers een gunstig onthaal gaf, en ze niet, als anderen riedden,

{==361==} {>>pagina-aanduiding<<}
met geweld zou afwijzen. Geen enkele handeling wordt er echter van hem gemeld, waaruit men kan opmaken, dat hij eenig deel nam aan de zamenspanningen, die de omwenteling in de Nederlanden voorbereidden.
De Gouvernante, besloten hebbende om, als zij reeds vroeger gedaan had, eenige aanzienlijke personen naar Spanje te zenden, om den Koning van den loop der zaken kennis te geven, koos daartoe montigny met den Markgraaf van Bergen uit. Hij aarzelde ditmaal het aan te nemen, en bergen, aan een kwetsuur lijdende, die hem eenigen tijd het bed deed houden, maakte hij daar gebruik van, om zijn vertrek te vertragen. De herhaalde aansporingen der Hertogin bewogen hem echter op zijn ambtgenoot niet langer te wachten, en den 17 Junij 1566 kwam hij te Madrid aan. De afschaffing der Inquisitie, de verzachting der edicten tegen de ketters, de uitbreiding van de magt des Staatsraads, de bijeenroeping der algemeene Staten, de reis eindelijk van den Koning naar Brussel, waren de maatregelen die hij belast was te vragen. Filips ontving hem ook thans weder minzaam, en gaf hem menig gehoor, waarbij hij steeds zijne ergernis ontveinsde. Hij hield zich alsof hij hem zijne geheele briefwisseling met de Gouvernante liet zien, en riep hem dikwijls in den bijzonderen raad, waar de Nederlandsche zaken heetten behandeld te worden. Montigny bepleitte er, met warme vastberadenheid, de zaak als welker advokaat hij gekomen was, en hij drong aan op toegevendheid en goedertierenheid, middelen, naar zijne meening, die den Koning de liefde en de onderwerping der Nederlanders verzekeren zouden. Al die besprekingen bleven echter zonder gevolg. Men wachtte, naar men zeide, de aankomst van bergen af, om ernstig te onderhandelen. Deze kwam eindelijk, en nu schenen de zaken meerder spoed te erlangen.
Onderwijl braken de eerste ongeregeldheden uit, die het Hof te Madrid deden besluiten eindelijk het masker af te werpen, en den Hertog van alva naar Nederland te zenden. De beide onderhandelaars, den keer bespenrende, dien de zaken namen, betuigden hun verlangen

{==362==} {>>pagina-aanduiding<<}
om naar huis te keeren, waar de staat van zaken inderdaad de tegenwoordigheid van twee zulke aanzienlijke mannen, beide bewindhebbers van een gewest, scheen te vereischen. Dit stemde echter weinig met filips' bedoelingen. De Kardinaal granvelle hem in het geheim geschreven hebbende om montigny en bergen in Spanje te houden en hunne briefwisseling te bespieden, antwoordde filips hem, dat beiden, zoo lang noodig, in Madrid zouden gehouden worden.
Zoo bevonden zich de twee Heeren in eene soort van eervolle gevangenschap, die hen onrust begon te baren. Hunne vrienden en verwanten wendden zich tot de Hertogin, om van den Koning hun spoedige wederkomst te verkrijgen. Zij stemde er in toe om den stap te doen, dien men van haar verzocht, maar werd niet gehoord. De Hertog van alva, die, over Italië en Duitschland, met zijn leger reeds in aantogt was, den stap der Hertogin vernomen hebbende, schreef den Koning in de dringendste bewoordingen, om er hoegenaamd geen acht op te slaan. Toen die brief bij filips kwam, was de Markgraaf van bergen juist gestorven; men verdacht den Koning hem te hebben doen vergiftigen, maar dit te onregt.
Montigny zocht zich goed te houden. Den 20 Junij 1567, toen hij reeds meer dan een jaar te Madrid geweest was, stelde hij den Koning een geschrift ter hand, waarin hij zijne inzigten omtrent de middelen ter bevrediging der Nederlanden bloot legde. De Hertog van alva kwam niet lang daarna in Brussel aan, en opende zijn schrikbewind, den 9 September, met het in hechtenis nemen der Graven van egmont en hoorn. Weinig dagen later werd montigny, die het lot zijns broeders nog niet kende, zelf gevangen genomen, en in het slot van Segovia opgesloten, dat de gewone kerker der Staatsgevangenen van zekeren rang was.
Hoewel men reeds besloten was hem voor den regter te dagen, was er echter nog niets bepaald omtrent den weg, dien men zou inslaan. Verscheiden zinsneden uit de briefwisseling van alva met den Koning toonen, dat

{==363==} {>>pagina-aanduiding<<}
men zich toen voorstelde hem in Spanje te doen vonnissen. De Hertog dringt er althans, in een schrijven van 18 September, op aan, om bij de zamenstelling der regtbank die over zijn lot zou beslissen, geen acht te slaan op de uitdrukkelijke voorwaarde der regelen van de Vlies-orde, dat de ridders slechts voor hunne genooten konden te regt staan. Het is verwonderlijk om te zien tot welke spitsvindigheden hij zijn toevlugt neemt, om aan de onwettigheid, die hij zocht te doen gelden, een schijn van regt te geven; gedrongen te erkennen, dat, volgens de woorden der wet, het verraad onder de misdaden behoorde, aan die bijzondere regtbank onderworpen, die hij zocht te ontduiken, beweerde hij, dat het aldus niet was met het misdrijf van gekwetste majesteit, waarover de insteller der orde, filips van Bourgondië, zijne gedachten niet had kunnen laten gaan, daar hij-zelf de koninklijke waardigheid niet bekleedde. Filips teekende, na het ontvangen van dit stuk, op den kant aan, dat hij verlangde spoedig de betrekkelijke stukken te ontvangen, daar hij, in die zaak, geheel in den blinde rondtastte.
Desniettegenstaande verliep er meer dan een jaar, vóór het geding van montigny in ernst geopend werd, hetzij men te zijnen opzigte geen enkel bepaald feit kon ontdekken, hetzij andere zaken den Hertog van alva beletten er zich eerder mede bezig te houden. De toestand van den armen gevangene was verschrikkelijk. Geheel onbekend, niet slechts met hetgeen men omtrent hem voorhad, maar ook omtrent hetgeen in de Nederlanden voorviel, de dood zijns broeders zelfs niet uitgezonderd, vroeg hij te vergeefs, dat men eindelijk beslissen zoude omtrent zijn lot, en hem althans de misdaad doen kennen, waarvan hij beschuldigd werd. Hij wendde zich achtervolgens tot de invloedrijkste personen van het Hof: ruy gomez, den Hertog van feria, den Bisschop van cuença. Toen hij geen antwoord kreeg, ontwierp hij, in zijne wanhoop, een plan tot ontvlugting; maar een onderschepte brief deed het geheim aan zijne bewakers kennen, en een der medepligtigen aan zijn plan

{==364==} {>>pagina-aanduiding<<}
werd met den dood gestraft. Montigny had toen reeds tien maanden gevangen gezeten.
Ondertusschen had men de wijze van regtshandel bepaald, waaraan men hem onderwerpen wilde, en men had besloten hem in de Nederlanden te doen vonnissen, maar hem in Spanje gevangen te houden, waar men hem ondervragen zoude volgens een ontwerp door den Brusselschen raad overgezonden. Dit plan deed reeds genoegzaam zien, dat men zich in een geheimzinnigen nevel hullen wilde. De Procureur-fiskaal bij den Raad te Brussel droeg den Hertog van alva, voorzitter of liever eenig regter in een lichaam, welks andere leden slechts bijzitters waren zonder beslissende stem, een akte voor, waarin de hoofdpunten der beschuldiging werden opgesomd.
‘Het is bekend,’ zoo sprak de fiskaal, ‘dat montigny en zijn broeder de Graaf van Hoorn, met den Prins van Oranje, den Graaf van Egmond, den Markgraaf van Bergen, en andere Edelen, overeengekomen zijn om zamen te spannen, en een verbond te beramen en in te stellen, onder strikten eede, opzettelijk en bepaaldelijk tegen een dienaar (⋆) van Zijne Majesteit, maar op een geheimzinnige en bedekte wijs, en werkelijk tegen dezes gezag en oppermagt gericht; zoodat er besloten werd dien dienaar persoonlijk geweld aan te doen, of ten minste hem uit de Nederlanden te doen verwijderen....... om zich aldus meester te maken van het bewind....... waarin zich gezegde montigny met de anderen aan de misdaad van gekwetste Majesteit heeft schuldig gemaakt, al had ook de gezegde zamenspanning geene andere uitwerking gehad dan de verwijdering van dien Staatsdienaar, om aldus Zijne Majesteit van diens diensten te berooven, en zoo te eerder tot hunne verderfelijke doeleinden te geraken. Daarop hebben zij een andere zamenzwering gemaakt, strekkende, onder andere zaken, om de voornaamste raden des bewinds te doen opheffen, om aldus tot den raad van State de kennis der zaken te brengen, die van justitie zoowel, als van finantiën, en om in het algemeen de zegels en het gezag over alle zaken in hunne

{==365==} {>>pagina-aanduiding<<}
handen te spelen, waardoor gezegde raden zeer in minachting geraakt zijn....... een zaak, die blijkbaar tot oproer noopte, te meer daar ten zelfden tijde goede en lofwaardige overheidspersonen werden afgezet en slechten in de plaats geroepen, ook goede wetten en bevelschriften afgeschaft en vernietigd;...... en, begeerende daarenboven het volk tot hunnen dienst te krijgen, dat reeds grootelijks door hunne knoeierijen en opstoking was opgezet, hebben zij op velerlei plaatsen het gerucht verspreid, dat Zijne Majesteit de Spaansche Inquisitie in het land wilde brengen....... en Zijne Majesteit, vervolgens aan de Hertogin van parma zijne brieven van 17 October 1565 gezonden hebbende, om de Inquisitie te doen voortgaan en de ten uitvoerbrenging der edicten te verzekeren....... heeft gezegde montigny, onder andere praatjes meer, door hem gehouden, aan alonzo laloo, geheimschrijver des Graven van Hoorn, geschreven, dat ieder zich over een dergelijk besluit van Zijne Majesteit ergerde, vooral wat de ten uitvoer legging der edicten aanging;...... en door middel van deze en dergelijke geruchten, rondgestrooid en verspreid door gezegden montigny en zijne vertrouwden, heeft het volk sinds lang door de dienaren en handlangers dier heeren bewerkt, begonnen zich van alle zijden te verheffen....... en hoorde men van alle kanten de vreemdste en verschrikkelijkste klagten, niet slechts tegen de Inquisitie, maar ook tegen het bewind, de politie en het gezag Zijner Majesteit....... en de heeren zijn zoo ver gegaan van te zeggen, dat zij noch de magt noch den wil hadden om de edicten in al hunne gestrengheid ten uitvoer te leggen, of de behulpzame hand te bieden aan de Inquisitie....... Eindelijk, de Prins van Oranje zich in zijne stad van Breda teruggetrokken hebbende, waar hij eene vergadering en zamenkomst hield, is montigny
met de overigen daar tegenwoordig geweest, en heeft men daar besloten de wapenen tegen Zijne Majesteit op te nemen, wanneer deze niet mogt besluiten inquisitie en edicten terug te nemen, of ten minste te verzachten en wijzigen; aldus om de vrijheid der sekten te verkrijgen en te dien einde, in Duitsch-
{==366==} {>>pagina-aanduiding<<}
land, 4000 ruiters en vier regimenten infanterie gereed te houden.......’
Zoo begint de eisch van den fiskaal. Het verdient opmerking, dat de laatste aantijging, de eenige die werkelijk ernstig luidt, zonder eenig bewijs wordt aangevoerd, en zonder eenig getuigenis zelfs. Geheel de rest is van zoodanigen aard, dat men niet vatten kan, hoe de Hertog van alva en zijn aanhang er de beginselen der misdaad van gekwetste Majesteit in gevonden hebben; er is toch enkel van gesprekken, geuite meeningen, gegeven raad, en dergelijke sprake. Het vervolg van het stuk beantwoordt volkomen aan dit begin. Montigny en de overigen, zegt het, hebben dien stap van den adel, om met het verzoekschrift tot de regentes te komen, in dreigende houding(?), goedgekeurd en aangemoedigd; zij hebben den tekst van dat verzoekschrift zelfs verbeterd, en montigny heeft niets strafwaardigs gevonden in den maatregel, waarvan sprake. is. Hij heeft verderfelijke gesprekken tegen den Koning gehouden, zeggende, dat Zijne Majesteit den Nederlandschen Heeren groot ongelijk aan deed door er Spanjaarden te zenden; dat men ze daardoor tot opstand drijven zoude; dat men hier niet moest willen heerschen als in Spanje, daar men dit nimmer zoude veroorloven. Montigny wordt verder beschuldigd dikwijls eene groote verbittering te hebben aan den dag gelegd, omdat de Koning naar zijn raad niet luisteren wilde; de sterkte des Konings te hebben verkleind en die zijner vijanden vergroot; zich in het begin der onlusten zeer gunstig te hebben getoond voor de Sectarissen, met name in zijn Gouvernement van Doornik; en, ten steun dezer beschuldiging, gaat er de fiskaal toe over, om, tegen zijne gewoonte, feiten aan te voeren en op een getuige te verwijzen:
‘De beheerder van het kerspel,’ zegt hij, ‘hem (montigny) herhaalde malen gewaarschuwd hebbende, dat de sectarissen openlijk dag en nacht zongen, en dat wel psalmen en andere verboden liederen, en hem gevraagd hebbende waarom hij daarover geen regt deed, heeft hij geantwoord, dat het de lieden der kerk zelf waren, die

{==367==} {>>pagina-aanduiding<<}
de eerste oorzaken waren der onlusten, door de plegtigheden, die zij in hunne kerken vierden; en dat, zoo men het volk de vrijheid liet, het avondmaal onder beiderlei vorm te gebruiken, zoo als de Hertog van Kleef in zijne Staten gedaan had, men alles herstellen kon;... en gezegde geestelijke hen hebbende doen opmerken, dat dat weinig waarschijnlijk was, daar het meerendeel der sectarissen van zijn Gouvernement Calvinisten waren, heeft hij geantwoord, dat de een en de ander leven moesten, als wilde hij te kennen geven, dat men aan beide secten gelijke vrijheid geven moest; gezegde montigny had ook de gewoonte aangenomen ieder dag, wanneer hij met gezegde geestelijke sprak, netelige vragen met betrekking tot de oude godsdienst op te werpen, en die godsdienst met minachting, vooral in betrekking tot het offeren den kerkdienst, in het bijzijn van leken - edelen, soldaten, en anderen - te behandelen; en hij deed dit zóó sterk, dat gezegde geestelijke, het niet langer kunnende aanhooren, zich dikwijls aan zijne tafel en zijn gezelschap onttrok; hij (montigny) gaf zich veel moeite om de ketters in de regtsambten te plaatsen, en de kanonniken hem gewaarschuwd hebbende..... dat men, op vele punten, begon te preêken en oefeningen te houden, hij hun toevoegde: woudt gij de preêken beletten? - neen, neen; ik zeg u dat er veertig of vijftig duizend menschen zijn om ze te verdedigen.’
Wij zullen den fiskaal niet volgen in de langwijlige optelling van al die kleine feiten, al die praatjes, die hij bijeengeraapt heeft om de beschuldiging te staven. Uit dat alles echter besluit hij, dat montigny beschouwd moet worden, als verantwoordelijk voor de onlusten, die zijne schuldige toegevendheid aangemoedigd heeft, en voor al de zielen die hij ten verderve heeft gebragt. Tot aantijgingen van een anderen aard overgaande, verwijt hij hem, gewoonlijk eene oneerbiedige en verachtende taal omtrent de persoon des Konings gebezigd te hebben, te Parijs te hebben gezegd, dat de edelen der Nederlanden in staat waren een sterke afdeeling ruiterij tegen den Hertog van Guise, tot ondersteuning van den

{==368==} {>>pagina-aanduiding<<}
connetable de montmorency te zenden, die hun, zonder twijfel, zoo het noodig zijn mogt, denzelfden dienst zou bewijzen; te Madrid in den vollen raad te hebben verklaard, dat geen dier edelen de wapenen tegen de rebellen zoude opvatten, zoo Zijne Majesteit niet eerst aan het verzoek der verbonden edelen voldeed; diezelfde verklaring in de tegenwoordigheid Zijner Majesteit herhaald te hebben, waaruit het duidelijk bewijs voortvloeit, dat hij niet alleen van die oproerige praktijken kennis droeg, maar er zelfs in deelde; ze niet bij tijds te hebben aangegeven; eindelijk, op bevel des Koning gevangen gezet, alles aangewend te hebben om uit zijne gevangenis te ontsnappen, zoodat hij de noodige toebereidselen reeds gereed had gemaakt, daar hij zich, door tusschenkomst van zijn schrijver en zijn hofmeester, vijlen en andere werktuigen had aangeschaft, en een zijner wachters door beloften en goede woorden had aangezocht, wat zijne overige misdaden zeer verzwaarde. - In dit alles de bewijzen vindende voor de misdaad van oproer, zamenzwering, en gekwetste goddelijke en menschelijke Majesteit, eischt de fiskaal, dat montigny van zijne eerambten en waardigheden ontzet, en aan den lijve gestraft worde, met verbeurdverklaring zijner goederen, en alle straffen als naar regten.
De Hertog van alva zond, bij een voorschrift van onderzoek, uit zijn leger bij Luik gedagteekend, dezen eisch naar den regter van het Crimineele Hof te Madrid, hem verzoekende montigny nopens de uitgedrukte feiten te ondervragen, en hem uit te noodigen een of meer gevolmagtigden aan te wijzen, om zijne verdediging voor te dragen. - Een dier regters, salazas, begaf zich diensvolgens naar het slot van Segovia, en ging daar, den 7 Febr. 1569, tot de ondervraging van den gevangene over. De tekst dezer ondervraging is onder de te Madrid uitgegeven stukken, en zou alleen reeds volstaan kunnen om montigny's onschuld ook voor hen te bewijzen, die, zich op het standpunt van het Hof te Madrid stellende, er de vooroordeelen en vreemde stellingen van aannamen. Op de veelvuldige en beuzelachtige vragen hem achtervolgens

{==369==} {>>pagina-aanduiding<<}
gedaan, en die niet anders waren dan de ontwikkeling van den eisch, antwoordde hij voortdurend met de stelligste ontkenning, zonder dat de regter immer in de gelegenheid scheen hem in het naauw te brengen en hem te verrassen of met zich-zelf in tegenspraak te brengen. Hij beweerde dat de vereenigingen, waarbij hij met de andere edelen tegenwoordig was geweest, festijnen geweest waren, en men er, wel verre van zamen te zweren tegen de oppermagt van den Koning, nimmer over Staatkunde gesproken had, dan bij toeval en altijd in welgezinden geest, dat hij voor zich nimmer deel had genomen in het verbond der edelen; hij verklaarde op de natuurlijkste en voldoendste wijze de betrekking waarin hij stond tot den connetable de montmorency, het hoofd van zijn geslacht, eene betrekking, die men voor verdacht hield, om de eenige reden dat hij daardoor, en bij dien connetable den omzegger van den bekenden Amiraal de coligny had ontmoet; hij ontkende verder ten sterksten alle gezegden, die men hem verweet tegen het gezag des Konings, tegen diens persoon, en de Katholieke Kerk. Wat het verwijt betrof van de ketterij bevorderd te hebben, viel het hem slechts al te gemakkelijk dat te weêrleggen; hij bekende wel eenigen twijfel geopenbaard te hebben, omtrent de doelmatigheid der invoering van de Inquisitie in een land, waar haar naam zoo gehaat was, maar, verre van te erkennen dat hij er godsdienstige vrijheid had willen vestigen, betuigde hij, als Christen en Katholiek, eerder zijn eigen broeder te zullen hebben aangegeven, zoo die ongeloovig geworden was; en herinnerde met ophef aan de straf, den ketters in zijn Gouvernement van Doornik opgelegd, de brandstapels daar soms voor hunne predikanten opgerigt. De kleine feiten, die men bijeengezocht had om hem van de misdaad van verdraagzaamheid te overtuigen, werden òf als geheel onwaar bewezen, òf verloren alle gewigt door de ophelderingen die hij
gaf, om ze in hun werkelijken aard te leeren kennen. De aantijging van den bisschop vooral waren van zijne zijde het onderwerp van een volstandige en krachtige ontkenning;

{==370==} {>>pagina-aanduiding<<}
verre van te erkennen dat hij zijne gasten ooit tot een onderhoud zou hebben uitgelokt, waarover zich de meest angstvallige ooren zouden hebben kunnen ergeren, hield hij staande, dat hij nimmer had nagelaten om ieder tot stilzwijgen aan te manen, die dergelijke praatjes wilde houden. Toen de alcade hem gevraagd had, waarom hij geen harder woorden had doen hooren aan hen, die die onvoegzame praatjes hielden, waarom hij hen zelf niet gestraft had zoo als zij verdienden, antwoordde hij, dat het in die gesprekken nimmer de godsdienst gold, wat hij nooit geduld zoude hebben, maar algemeene opmerkingen omtrent het al te vrije leven van zekere geestelijken, en de eerzucht van sommige bisschoppen. Hij gaf eindelijk de hooge verbazing te kennen, die hem beving, van zich aldus door een geestelijke te zien aanklagen, die altijd zijne vriendschap had schijnen te zoeken.
Zoodanig is de hoofdinhoud van het eerste verhoor dat montigny onderging. Zeven dagen later, den 14 Febr., verscheen hij op nieuw voor den alcade, die hem den eisch van den fiskaal deed lezen, en hem onder eede uitnoodigde te verklaren, of hij niets bij zijne eerste antwoorden had te voegen. Montigny bepaalde zich er bij, er de naauwkeurigheid van te verzekeren; waarop hem de alcade een afschrift van den eisch gaf, opdat hij zich over zeven weken daar over verantwoorden mogt bij den Hertog van alva, terwijl hij hem tevens uitnoodigde om zes of meer personen te magtigen om in zijn naam het regtsgeding te volgen, op gevaar van bij verstek gevonnisd te worden. Montigny wilde, zoo als hij van den eersten dag af gedaan had, de regtmatigheid der regtbank, waarvoor men hem stelde, betwisten; hij kon, zeide hij, den Hertog van alva niet als zijn regter beschouwen; de eenige, dien hij als zoodanig erkennen kon, was de Koning, het hoofd der Vliesorde, zelf, voor dezen wilde hij zich tegen zijne beschuldigers verantwoorden. De alcade hernam echter, dat de Hertog hierin uitdrukkelijk last had van den Koning, en hij-zelf evenzeer krachtens eene koninklijke boodschap handelde. Montigny

{==371==} {>>pagina-aanduiding<<}
bleef er op staan om in Spanje door den Koning-zelf geoordeeld te worden; hij bragt in het midden, dat hij den Hertog van alva als zijn persoonlijken vijand beschouwde. Wel inziende echter, dat het nutteloos zou wezen langer tegen een onherroepelijk besluit te strijden, stemde hij toe om volmagt te geven aan Graaf pieter van Mansfelt, even als hij ridder van het Gulden Vlies, aan den Prins van Epinoi, den Burggraaf van Gent, en zes anderen, zijne verwanten, vrienden, of dienaars, om hem in regten te vertegenwoordigen, hetzij gezamenlijk, hetzij afzonderlijk, hetzij zelfs door hen, die zij in hunne plaats daartoe zouden magtigen.
Een jaar ongeveer na dit laatste verhoor, den 4 Maart 1570, werd te Brussel, door den Hertog van alva, het doodvonnis tegen den ongelukkigen gevangene uitgesproken. De Markgraaf van Bergen, drie jaar vroeger in Spanje overleden, werd even zoo ter dood veroordeeld; het doel van welke veroordeeling de aanwinst zijner verbeurdverklaarde goederen was; een overleg, waarvan zich, volgens tacitus' getuigenis, tiberius zelf eerst vrij laat leerde bedienen. Wat montigny aangaat, het door den Hertog van alva uitgesproken vonnis ‘gehoord, als het heette, te eenerzijde den Procureur-Generaal des Konings in de Nederlanden, van de andere de gevolmagtigden der beschuldigden’, verklaarde hem schuldig aan de misdaad van majesteitschennis en oproer, als medepligtige en hoofdwerktuig van het verbond en de zamenzwering des Prinsen van Oranje: als hebbende begunstigd en ondersteund de verbonden edelen in de zaak van het verzoekschrift, en ook wegens de slechte diensten, door hem beschuldigde, in Doornik bewezen, waar hem de regentes ter onderdrukking der onlusten en uitspattingen der sectarissen tegen de katholieke godsdienst gezonden had. Montigny werd, dien ten gevolge, veroordeeld tot onthoofding met den zwaarde, openbare tentoonstelling van zijn hoofd, en verbeurdverklaring zijner goederen.
Een vreemde omstandigheid bij dit proces is de geheimzinnigheid, waarin alva dit vonnis wist te hullen;

{==372==} {>>pagina-aanduiding<<}
hij vond middel om het voor de leden van den Raad geheim te houden. Zie hier wat hij deed: hij vroeg hunne schriftelijke en onderteekende meening omtrent montigny's schuld, zonder hen te waarschuwen dat het dezes regtspraak gold. De meerderheid tot die schuldigverklaring en de lijfsverbeuring besloten hebbende, deed hij het vonnis dien ten gevolge opmaken, en het door zijn geheimschrijver in eene zamenkomst voorlezen, tot welke hij slechts twee der regters, met een onbepaald vertrouwen door hem bedeeld, geroepen had. Hij zond het vervolgens aan den Koning, te gelijk met de tegen den Markgraaf van Bergen uitgesproken veroordeeling, en begeleid van een brief, waarin hij met zelfvoldoening den listigen aanleg ontvouwde, dien hij gemeend had te moeten te baat nemen.
‘Ik wilde niet,’ zoo schrijft hij, ‘dat de veroordeeling van montigny aan iemand anders bekend was, totdat ik ingelicht zou zijn omtrent de bedoelingen en inzigten Uwer Majesteit. Zoo deze strekken om haar ten uitvoer te doen leggen, voeg ik hierbij het oorspronkelijke stuk met een vraagschrift, om het den veroordeelde te doen bekend maken. Daar Uwe Majesteit de doodstraf waarschijnlijk in Spanje zal willen laten voltrekken, omdat dit hier te lande moeielijk gaan zou, zal zij haar koninklijken lastbrief ter hand stellen aan wie haar goed zal dunken, opdat de daarmeê verwaardigde kennis neme van het vraagschrift en er gevolg aan geve.’
Deze brief draagt de dagteekening van den 18 Maart. Toen zij filips gewerd, reisde hij in Andaluzië. Hij antwoordde eerst den 30 Junij, na zijne terugkomst in Castilië; dat antwoord luidde als volgt:
‘Ik keur de voorzorg goed door u ter geheimhouding der zaak genomen, totdat ik u mijne bedoeling kon doen kennen. Want inderdaad, hoewel de misdaad zoo duidelijk bewezen is, dat er, met opzigt tot het regt, geen oogenblik omtrent de ten uitvoer legging behoefde geaarseld te worden, hebben de drukten mijner reis en eenige consideratiën, die zich aan mijn geest opdeden, mij gedreven, die voltrekking uit te stellen tot mijne

{==373==} {>>pagina-aanduiding<<}
aankomst alhier, en ook heden heb ik geen vast besluit, omtrent tijd en wijze waarop, genomen. Het is dus van belang in de Nederlanden nog niets bekend te maken, voor ik u daartoe last geef;... maar wat de zaak van bergen aangaat, staat er niets in den weg haar zoo spoedig mogelijk te eindigen; - draag tevens zorg mij de lijst zijner goederen te geven, die thans mijne domeinen vergrooten zullen.’
Vóór wij van deze vreemdsoortige briefwisseling verder kennis nemen, moet ik doen opmerken, dat de brieven van filips niet slechts de algemeene uitdrukking zijner denkbeelden zijn, door zijne ministers op schrift gebragt en van hem blootelijk onderteekend; zijne brieven werden allen volgens de aanteekeningen, door zijne hand bij den brief des Hertogs van alva gevoegd, opgemaakt; het ontwerp werd hem vervolgens, vóór de afzending, ter hand gesteld, en hij maakte daar dikwerf nog veranderingen in. Het is dus steeds filips die spreekt, en, tot in de minste bijzonderheden van dit regtsgeding, onmiddellijk handelt; op hem rust dus ook alle verantwoording.
Een later brief dan de straks in uittreksel medegedeelde, doet ons zien welke de consideratiën waren, die den Vorst beletten terstond de voltrekking van het vonnis te gelasten. Filips vreesde, dat de bekendmaking van montigny's lijfstraf in de Nederlanden eene beroering deed herleven, die men voorshands onderdrukt waande, en dat zij zelfs in de naburige landen een nadeeligen indruk zoude maken. Ieder ander Vorst had daaruit het gevolg getrokken, dat dit aanleiding tot gratie geven moest; maar filips besloot er uit, dat men het vonnis met zoo weinig opschudding en zoo geheim mogelijk voltrekken moest; zoo luiden zijne eigene woorden. De volgende bijzonderheden zijn getrokken uit een vertrouwelijk relaas, op bevel des Konings, aan alva gezonden en aan een der Koninklijke brieven gehecht. Daaruit blijkt ons tevens, dat er werkelijk raad gehouden werd om middelen te beramen, waardoor men het aangegeven doel het best bereiken kon.

{==374==} {>>pagina-aanduiding<<}

‘Allen waren het geheel eens, dat het niet verstandig ware op nieuw bloed te storten, of aanleiding te geven tot pijnlijke en smartelijke aandoeningen, die, als men opmerkte, niet slechts de verwanten en vrienden van montigny, maar ook al de ingezetenen der Nederlanden getroffen zouden hebben, wier misnoegen en gemor des te grooter zou geweest zijn, als men, daar de schuldige zich in Spanje bevond, niet nagelaten zou hebben te beweren, dat alles bij afspraak gegaan was, en hij opgeofferd was zonder geregtelijke verdediging. De meerderheid was dus van oordeel, dat het beste was hem vergiftigde spijs of drank toe te dienen, die hem allengs zou doen sterven, zoodat hij tevens gedurende zijne ziekte nog den tijd had, de belangen zijner ziel te behartigen; maar Z.M. oordeelde, dat men, door dezen weg in te slaan, geen regtvaardige handeling plegen zoude, en dat het dus beter ware hem in de gevangenis zelf de straf van den strop (door verworging) te doen ondergaan, en dat wel op genoegzaam geheime manier, om er niemand ooit kennis van te doen dragen, en iedereen te doen gelooven, dat hij zijn natuurlijken dood gestorven was. De zaak aldus besloten zijnde, alsmede, dat het huwelijk Zijner M. te Segovia zou plaats grijpen, beval Zijne Majesteit om gezegden montigny van het slot dier stad naar dat van Simancas te vervoeren.’
Zoo, en nog naïver zelfs, luidt woordelijk het verhaal, aan alva gezonden. Ik twijfel of de geschiedenis van eenig beschaafd bestuur iets behelst, dat met deze gruwelijke beraadslaging, die met zulk een koelbloedigheid verteld wordt, vergeleken kan worden. De wettelijke naauwgezetheid, die filips belette in eene vergiftiging toe te stemmen, is vooral een treffende karaktertrek. De bijtendste hoon had niets beters kunnen verzinnen.
Ten gevolge dezer beraadslaging werd nu de Gouverneur van het slot te Simancas, Don eugenio de peralta, een verstandig man, zegt het verhaal, aan wien men eene dergelijke zaak kon toevertrouwen, en die toen te

{==375==} {>>pagina-aanduiding<<}
Madrid was, op den 17 Aug. een bevelschrift ter hand gesteld, om zich naar Segovië te begeven, zich den gevangene te doen uitleveren, en hem naar Simancas te brengen om hem daar wèl te bewaken. Dit bevel werd met eene stipte naauwgezetheid ten uitvoer gelegd. Montigny werd per as naar de gevangenis vervoerd, waaruit hij nimmer geraken zou, onder geleide van twee geregtsdienaars en vier haakschutters. Peralta had hem, om hem te zekerder te bewaken, in boeien gesloten. Het relaas voegt er bij, dat de Koning er de order niet toe gegeven had, daar het niet noodig was; ‘maar die omstandigheid kwam niet te onpas bij het doel dat men voor oogen had, daar de kwelling er montigny door veroorzaakt, hem ziek maakte.’ Het vervolg der geschiedenis zal de treurige strekking van dit berigt nog meer doen uitkomen.
Er verliepen nog verscheiden weken vóór filips begreep dit verschrikkelijke spel te moeten eindigen. Ongetwijfeld had dat uitstel ten doel om den argwaan te voorkomen, waartoe al te veel overhaasting ligt had kunnen aanleiding geven. Onderwijl was montigny, dien men sedert zijne komst te Simancas met meer zorg behandeld had, er toe gekomen om zich met de hoop te voeden, dat filips, toen gereed om zijn vierde huwelijk aan te gaan, daaraan eene handeling van genade wilde verbinden, en hem bij die gelegenheid in vrijheid stellen. Den 1en October kwam er eindelijk een Koninklijke brief, van het Escuriaal gedagteekend, te Simancas aan, die den Gouverneur gelastte, den veroordeelde terstond ter beschikking van Don alonzo de arellano te stellen, alcade ter audientie van Valladolid, en afgevaardigd, om het vonnis ten uitvoer te leggen. Instructiën, van dienzelfden dag geteekend, schreven dien Magistraat, in de kleinste bijzonderheden, den gang voor, dien de zaak moest hebben. Die instructiën droegen de handteekening van Doctor velasco, een der leden van den raad des Konings. Zij luidden als volgt:
‘Hoewel, krachtens den inhoud van het vonnis de vol-
{==376==} {>>pagina-aanduiding<<}
trekking in het openbaar zou moeten plaats hebben, heeft Zijne Majesteit echter, bewogen door juiste consideratiën, begeerd, en begeert als nog, dat zij in het geheim en binnen het kasteel plaats grijpe. Zij wenscht, dat men op geenerlei wijze wete dat floris van Montmorency door lijfstraffelijke handeling gestorven is, maar dat men geloove dat hij zijn natuurlijken dood is overleden, en dat men het aldus zegge en openbaar make... Daartoe is het noodig, dat men van deze zaak niemand verwittige en er niemand bij doe werkzaam zijn, dan hen, die volstrekt noodzakelijk zijn, en dat men hun bevele alles ten strengste geheim te houden.......
De licenciaat Don alonzo zal dus ten spoedigste van hier gaan, en zich onmiddellijk naar Valladolid kunnen begeven, daarvan kennis gevende aan Don eugenio de peralta, opdat hij zich ter plaatse genoemd El-Abrojo vinde, waar de gezegde Don alonso overreizen zal, om er zich met hem te beraden..... over alles wat er te doen is: de wijze waarop, de tijd, en alle andere dingen, die de gezegde strafoefening moeten voorafgaan, begeleiden en volgen; ten einde aldus het doel te bereiken, dat zich Zijne Majesteit voorstelt, dàt, van alles geheim te houden.
Aldus alles met gezegden Don eugenio geregeld hebbende, zal hij naar Valladolid gaan, waar hij zich in het bezit van zijn post gesteld hebbende, zijne boodschap aan den voorzitter ter audientie zal mededeelen, aan wien afzonderlijk geschreven wordt, om hem, zoo noodig, bij te staan, vooral met betrekking den geestelijke, en de andere personen, wier bijzijn volstrektelijk vereischt wordt.
Wat de tijd en het uur aangaat, waarop zich gezegde Don alonso naar het slot van Simancas zal begeven, en wat de strafoefening betreft en de wijze waarop daarbij zal worden te werk gegaan, zullen gezegde Don alonso en Don eugenio kunnen overeenkomen omtrent datgene wat het doelmatigst zijn zal voor de geheimhouding. Het denkbeeld, dat zich hier voordoet, is, dat het het

{==377==} {>>pagina-aanduiding<<}
best zou zijn, zoo hij van Valladolid, den dag vóór een feestdag vertrok, en wel des avonds, om met het vallen van den nacht te Simancas aan te komen, met zich voerende niemand dan een vertrouwd schrijver en den persoon, van wien men zich ter voltrekking van het vonnis zal moeten bedienen, met zoo weinig bedienden mogelijk, en dat Don eugenio, vóór dat tijdstip, de plaats bereid houde, waar zij in het fort moeten komen, en dát deel van het fort, waar zij zich moeten ophouden, opdat alles geheim blijve. Dadelijk na hunne aankomst zullen zij in de kamer treden, waar zich gezegde floris van Montmorency bevinden zal; waar men hem, in tegenwoordigheid van Don eugenio en een of twee vertrouwde personen, en van den schrijver, dien men zal medebrengen, het vonnis zal bekend maken, met het vraagschrift, den hier diensvolgens gedanen eisch van den fiskaal met de ontvangst van dien eisch; waarvan procesverbaal opgemaakt zijnde en alle beschikking genomen, om gezegden floris van Montmorency te beletten op eenigerlei wijs de hand aan zich-zelven te slaan, zullen gezegde Don alonso en Don eugenio, na hem bemoedigd, vertroost, en opgewekt te hebben met alle goede woorden, die zij kunnen vinden, hem met den of de geestelijken laten, die hem moeten bijstaan, zoo als aanstonds gezegd zal worden.
Dien nacht en den geheelen volgenden feestdag, tot middernacht toe, zal men de strafoefening kunnen uitstellen, opdat gezegde floris van Montmorency den meest mogelijken tijd hebbe om te biechten en het avondmaal te ontvangen, zoo dat noodig geoordeeld wordt, om zich te bekeeren, en in dit opzigt het uiterst mogelijke te doen; op een zoo gewigtig punt is het noodig dat er niets verzuimd en hem alle gemak gegeven worde.
Te middernacht of een paar uur daarna, al nadat dit het voegzaamst geoordeeld zal worden, opdat de licenciaat nog vóór den dag, te zijnent, te Valladolid, terug zij, zal men tot de ten uitvoerlegging van het vonnis

{==378==} {>>pagina-aanduiding<<}
kunnen overgaan, in tegenwoordigheid van den of de geestelijken, die hem moeten helpen om wèl te sterven, van gezegden Don eugenio de peralta, den schrijver, den persoon, die het voltrekken moet, en, zoo men het noodzakelijk en voegzaam acht, van een of twee vertrouwde personen, wier bijstand noodig mogt worden geoordeeld; men moet vooral zorg dragen, dat de voltrekking op zoodanige wijze plaats grijpe, dat zoo veel mogelijk zij, die het lijk moeten begraven, niet tot het getal der getuigen van den dood behoord hebbende - zoo men, om te beter te veinzen, meent er andere personen bij te moeten gebruiken - niet bemerken, dat de dood gewelddadig is geweest.
Wat den geestelijke betreft, die in deze zaak zal moeten deel nemen, in het belang van de ziel des veroordeelden, is het noodig, dat hij een geleerd en beraden man is, en dat men hem doe kennis dragen van het vermoeden, dat er bestaat, tegen gezegden floris van Montmorency, op het punt des geloofs; opdat hij, ten gevolge dier kennisgeving, zich beijvere hem te ondervragen, te verlichten, en hem te doen terugkomen van de dwalingen en verkeerde meeningen, waarin hij geweest mag hebben of nog zij; dat alles met het beleid en de goede zorg, die hij in acht zal weten te nemen; de gezegde geestelijke zal hem de biecht afnemen en zien, of hij hem het heilig avondmaal geven kan.
Het schijnt noodig, dien geestelijke te nemen uit de stad Valladolid, en men zou daartoe kunnen kiezen broeder ferdinand del castillo, van het Sint pauls-Collegie, of een ander van die hoedanigheid, van dezelfde orde, of de orde van Sint franciscus, naar willekeur van den voorzitter der Cancellarij..... die hem zal doen roepen en die zaak ten zeerste aanbevelen, zoowel met betrekking tot de zorg voor de ziel van den veroordeelde te dragen, als van de geheimhouding.
Ingeval gezegde floris van Montmorency een testament zou willen maken, mag men dat niet toestaan, daar alle zijne goederen verbeurd zijn verklaard......

{==379==} {>>pagina-aanduiding<<}
zoodat hij niet kan testéren en niets heeft om te testéren. Zoo hij echter eenige schulden of andere geldelijke verpligtingen wilde aanwijzen, kan men hem daartoe magtigen, mits er in die alle geene melding gemaakt worde van de strafoefening die welhaast zal plaats grijpen, en dat hij er zich bij uitdrukke als een zieke, die aan zijne ziekte meent te zullen sterven; men zal hem evenmin veroorloven brieven te schrijven of eenig geschrift te vervaardigen, tenzij op dezelfde voorwaarde.
Het vonnis eenmaal voltrokken en de dood bekend geworden zijnde, met alle die maatregelen van voorzorg, die boven zijn aanbevolen, opdat men niet wete dat hij in regten heeft plaats gehad, zal men zich met de begrafenis bezig houden, die openlijk geschieden moet, met tamelijke plegtigheid en in de orde en de vorm bij personen van den stand des veroordeelden gewoon.... met hoogmis, vigiliën, en andere dergelijke in voegzaam aantal...... ook zal het niet ongepast zijn, zijnen bedienden rouwkleêren te geven, te meer daar zij klein in aantal zijn.’
Zou men, bij het lezen dezer instructiën, aan een Magistraat gegeven ter voltrekking van een regtsvonnis, meenen, dat men het plan eener zamenzwering, of veeleer dat van een muichelmoord voor zich had? Welk een vreemd mengsel van de koelbloedige wreedheid, die er de hoofdbeschikkingen van heeft voorgeschreven, met die aanhoudende, levendige, vurige, ik had bijna gezegd liefderijke zorg voor het zieleheil des gevonnisden! - Is dat huichelarij? - Ik geloof van neen. Het is enkel een nieuw en sprekend voorbeeld van de monsterachtige, verachtelijke gevolgen, waartoe de mensch zich laat medeslepen, wanneer hij, door de dweepzucht verblind en door zijne driften vervoerd, in zijne ziel het goddelijke licht der rede en die beginselen van menschelijkheid uitdooft, die de eerste grondslag, de zekerste bron der zedelijkheid zijn.
De bevelen van filips werden stiptelijk uitgevoerd. De alcade, Don alonso de arellano, zich naar Valladolid

{==380==} {>>pagina-aanduiding<<}
begevende, ontmoette onderweg, op de aangeduide plaats, den slotvoogd van Simancas; en bij die geheimzinnige zamenkomst legden beide agenten de laatste hand aan het plan hun door den Koning ontworpen. Om de strafoefening zoo geheim te kunnen houden, als het bevolen was, moest montigny afgezonderd en naauwer bewaakt worden; maar daar die strenge maatregelen zelfs argwaan konden geven, was het van belang ze door de eene of andere hepaalde beweegreden te verklaren. Men nam daarom tot een zeer vreemde streek zijne toevlugt. Een in slecht Latijn geschreven briefje, dat op verstandhouding des gevangenen met personen buiten het fort scheen te wijzen, werd voor de deur der kamer van montigny geworpen. Een der officieren van het fort liet niet na het te vinden en bragt het aan zijn chef. Men gaf tevens voor, dat eenige als monniken verkleede mannen nabij het fort waren gezien geworden, die den toegang schenen te verkennen om tot de ontvlugting mede te kunnen werken. Montigny mogt zijne geheele onkunde van al die ware of valsche feiten betuigen, de slotvoogd gaf geen gehoor aan zijne ontkenning, en zich uiterst getroffen veinzende door zulk eene beantwoording zijnes vertrouwens en zijner goede diensten aan den gevangene bewezen, verklaarde hij, dat, van dit oogenblik af, de zorg voor zijne eigene verantwoordelijkheid ieder andere overweging bij hem zou verdringen. Montigny's bedienden, die tot dus ver in zijne dienst hadden kunnen blijven, werden hem nu, onder het voorwendsel van verdenking aan medepligtigheid in zijne plannen, ontnomen, en hij-zelf in een verwijderde kamer gesloten, terwijl hem tevens de vrijheid ontnomen werd om zich door geheel het kasteel te bewegen.
Hij was over deze verandering zeer getroffen, zóó zelfs, dat zijne gezondheid er min of meer door leed; van deze omstandigheid maakte men gebruik. De arts van Simancas, dien men wel in het geheim moest nemen, werd op het fort ontboden. Men droeg zorg hem er dagelijks meer dan eens te doen terugkomen, als

{==381==} {>>pagina-aanduiding<<}
ware de toestand van den zieke ernstig genoeg om die vele bezoeken noodig te maken. De doctor schreef telkens dranken en geneesmiddelen, die bij slepende koortsen plegen gebruikt te worden, voor en deed die openlijk op het fort brengen; en wanneer hij in de stad terug kwam, verzuimde hij niet iedereen te vertellen, dat montigny, naar alle waarschijnlijkheid, binnen een week aan die hevige koortsen bezwijken zou.
Toen de toebereidselen geheel gereed waren, trad de alcade, die zich reeds heimelijk met een schrijver en beul op het kasteel vervoegd had, op Zaturdag 14 October, tusschen 9 en 10 uur 's avonds, de kamer binnen, waar de gevangene te bed lag. De schrijver gaf hem daarop kennis van het door alva tegen hem uitgesproken vonnis, waarna de alcade hem verklaarde, dat de Koning, hoewel van de regtvaardigheid van dat vonnis overtuigd, zijn hoogen rang in aanmerking nemende en hem genade willende bewijzen, goed geoordeeld had om de straf te verzachten, door te bevelen, dat de voltrekking niet in het openbaar, maar heimelijk zou plaats grijpen, zoodat zijn eer niet bevlekt, en men gelooven kon, dat hij aan eene ziekte overleden was. Montigny, op alles behalve zulk eene ontknooping verdacht, werd, bij het vernemen dier tijding, vrij heftig aangedaan. Ondertusschen betuigde hij, zoo men het reeds aangehaald relaas gelooven mag, eene levendige dankbaarheid voor de gewaande verzachting hem als eene gunst voorgehouden; zelfs deed hij der billijkheid zijner regters hulde, verklarende, dat zij door zijne vijanden misleid waren. Daar hij vervolgens om een priester vroeg, werd hem ferdinand del castillo gebragt, dien men van Valladolid had ontboden, en daarop met hem alleen liet. Hij besteedde voorts den geheelen Zondagnacht met den Zondag en het begin van den volgenden nacht om zich tot den dood voor te bereiden. Eindelijk Maandags, ten twee ure in den ochtend, nadat hij zich, luidens het verhaal, zoo lang hij wilde Gode bevolen had, deed de beul, in het bijzijn van den alcade, den schrijver, en de andere tot het geheim toegelaten personen, zijn

{==382==} {>>pagina-aanduiding<<}
pligt. Terstond daarop vertrokken alcade, schrijver, en beul weder naar Valladolid, waar zij vóór den opgang der zon aankwamen. Men had den beiden laatsten gezegd, dat zij met den dood zouden gestraft worden, zoo er iets van het gebeurde door hen uitlekte.
Luidt dat niet geheel als het verhaal van een sluipmoord in de duisternis bedreven, door booswichten, die zoo haastig mogelijk van elkander scheiden, vóór de dag hun misdaad aan het licht kan brengen, en die zich daarbij door eeden en bedreigingen tot geheimhouding verpligten? Komen er niet regter en beul bijna als medepligtigen voor, door de verantwoordelijkheid van een gevaarlijk geheim vereenigd?
Het aangevoerde verhaal geeft ons over montigny's laatste oogenblikken slechts onvolledige berigten; men vindt er uitgebreider in een ander stuk, een brief aan Doctor velasco, die de instructiën voor den alcade geteekend had, door den monnik geschreven, die den veroordeelde de godsdienstige hulp had verleend. Ziet hier wat hij schrijft:
‘De zaak heeft heden, Maandagochtend ten 2 ure, haar einde genomen..... Zaturdag, omtrent 10 ure in den avond, is het vonnis aan den veroordeelde bekend gemaakt, die er volstrekt niet op bedacht was, daar hij op de komst der Koningin rekende en op zijne onschuld vertrouwde; ook heeft hij op het eerste oogenblik van eene ontroering doen blijken, die zelfs allengs scheen toe te nemen..... Ik heb mijn dienst begonnen en hij hoorde mij met veel kalmte, bedaardheid, en gednld, zoowel van toon als houding, aan, en is zich daarin geheel gelijk gebleven. Hij beklaagde zich zeer over Don eugenio, den slotvoogd, die hem, gedurende eenige dagen zoo veel naauwer bewaakt had; maar toen hij vernam, dat deze alleen op hoog bevel aldus gehandeld had, toonde hij zich voldaan. Men heeft zich beijverd hem in den pijnlijken toestand, waarin hij verkeerde, zoo veel mogelijk verzachting te verschaffen; en hij heeft zich eindelijk zoeken te overtuigen, dat Zijne Majesteit, door de zaak op deze wijze te behandelen, hem genade bewees.

{==383==} {>>pagina-aanduiding<<}
Ik heb van dat oogenblik af tot Zondagsmorgens ten twee ure toe, al den tijd besteed, om mij van zijne stemming met opzigt tot het heilig geloof te vergewissen en ben daarover voldaan, zeer voldaan geweest. Hij heeft eene schriftelijke memorie opgesteld, die ik bij dezen brief voeg, en die mede strekken moet om mij van de commissiën, mij door hem opgedragen, te ontlasten, zoo Zijne Majesteit mij daartoe de vergunning wel wil leenen. Daar ik mij innig verbonden gevoelde, om openlijk voldoening te geven nopens de hatelijke vermoedens, te zijnen opzigte met betrekking tot de godsdienst gekoesterd, heeft hij mij eene verklaring ter hand gesteld met eene geloofsbelijdenis, die u tevens hierbij geworden zal, en die ik niet gewild heb, dat met een andere dan zijne hand geschreven werd, omdat, zoo Zijne Majesteit misschien mogt noodig oordeelen, die te eenigen tijde te doen openbaar maken, men niet zal kunnen zeggen, dat hij die in zijne ziekte geteekend heeft zonder haar gelezen te hebben, of misschien zelfs te weten wat zij inhield. Wat de memorie, waarvan ik daar aanstonds sprak, aangaat, zij is geschreven in den trant van iemand, die een aalmoes vraagt. Hij heeft uit zich zelf de opmerking gemaakt, dat hij, onder den dwang van het vonnis dat hem trof, over geen penning beschikken mogt, maar men heeft gemeend hem de beschikkingen, die gij zult zien, te mogen doen maken, omdat zij geene betrekking schenen te hebben op dingen van zulk een aard, dat een zoo ongelukkig mensch ze van zijn Katholieken Koning niet zou mogen verkrijgen. Hij begeert, dat zijne kleederen, linnen, bed, en andere dergelijke, aan zijne dienstboden gegeven worden; wat zijn zilver aangaat, waarvan hij evenzeer melding maakt, dit is zoo luttel, dat het naauw den edelman uit het jammerlijkst dorp van de Campos zou voegen. De overige beschikkingen, die kleine verpligtingen en bekende schulden betreffen, beloopen ook zeer weinig..... Gij hebt mij geschikt geacht om tot
bijstand des hulpbehoevenden te strekken; wij hopen dan, dat gij ons de gunst

{==384==} {>>pagina-aanduiding<<}
zult bewijzen aan Zijne Majesteit de deernis te herinneren, die de natuur ons omtrent de dooden afvergt, wanneer er geene bekende redenen bestaan om ook op dit punt een streng voorbeeld te geven. Tot dusver is er diepe stilte omtrent het gebeurde. Het eenige wat men verneemt is een strenge blaam op Don eugenio's wreedheid, die, door zijn hardvochtige behandeling, het einde heet verhaast te hebben van een bestaan, dat buitendien aan een zijden draad hing....... Wat het hoofdpunt aangaat, heeft de veroordeelde zich zoo wèl gedragen, dat wij hem allen mogen benijden. Hij is gister om zeven uur begonnen te biechten; om tien ure heb ik de mis voor hem bediend, en hem het heilig avondmaal uitgereikt. Onder beide die handelingen heeft hij al die verzekeringen van een Katholiek en Christelijk geloof gegeven, die ik voor mij-zelven zou kunnen verlangen. Het overige gedeelte van den dag en geheel de nacht is in gebeden en boetedoening doorgebragt, en met het lezen van zekere stukken uit luïs van grenada, aan wien hij zich gedurende zijn gevangenhouding sterk gehecht had. Van uur tot uur zag men zijn geduld, zijn gelatenheid, en zijne berusting in den wil van God en den Koning toenemen. Hij heeft steeds erkend, dat zijne veroordeeling regtvaardig was; maar tevens zijne onschuld in alles, wat de beschuldiging met betrekking tot den Prins van Oranje en den opstand betrof, volgehouden, zeggende tevens, dat hij nimmer van God vergiffenis erlangen wilde, zoo hij tegen zijn Vorst schuldig was, maar dat hij vijanden had, die zich, bij zijne afwezigheid, zonder hinder, op hem hadden kunnen wreken; en hij heeft dat alles zonder wrevel en eenig blijk van ongeduld gesproken, als gold het dingen een derden belangende, terwijl hij, vol moed en met al het voorkomen van een voorbestemd Christen, aan iedereen vergiffenis schonk. Hij heeft mij een kleine, zeer fijne gouden ketting, waaraan een gouden ring hangt, zijn zegelring,
en een ander met een turkoois, toevertrouwd, zegelring en ketting om aan zijne echtgenoote te zen-
{==385==} {>>pagina-aanduiding<<}
den, en den anderen ring voor zijne schoonmoeder, daar zij hem die kleinoodiën in de eerste tijden van zijn huwelijk geschonken hadden. Ook heeft hij mij bevolen aan zijne vrouw te schrijven, hoe het Gode behaagd had hem uit deze wereld weg te nemen, op een tijd, waarin hij de vrijheid niet kon hebben haar te dienen en te eeren, en dat hij haar dat kleinood toezond omdat hij het altijd gedragen had, en tot zijn aandenken; dat hij haar smeekte zich het bloed te herinneren waaruit zij sproot, even Katholiek te zijn, als hare voorouders, en zich niet tot de nieuwe meeningen en secten te laten medeslepen, die Keizer karel V, onze Heer, bij de wet verboden heeft; maar in het geloof te blijven door de Roomsche Kerk geleerd, zoo als ook om altijd aan den dienst des Konings getrouw te zijn, als hij dat van haar en hare moeder verwacht. Al die voorwerpen zijn onder mijne handen om er over te beschikken als Zijne Majesteit zal willen, en ik van u hoop té vernemen; en in geval gene mij vergunnen mogt te schrijven, verzoek ik u mij een model van brief te doen toekomen, opdat de bedoelingen van Zijne Majesteit geheel vervuld worden, en ik mij van de verpligting kwijte mij door dezen man opgelegd. Deze brief is langer dan ik eerst gewild had, vreezende, als ik doe, u te zullen vermoeien, doch gij moet niet mij daarin beschuldigen, maar u-zelven, die gewild hebt dat ik getuige was van dat droevig tooneel.’
Zoo luidt het verslag van den monnik. Het lezende zal men verklaarbaar vinden, dat wij het in zijn geheel meêdeelden. In zijne argelooze en ongekunstelde voorstelling, draagt het een geheel ander karakter dan alle de overige stukken, die wij tot dusver onder de oogen hebben gehad; het is het eenigste waarin het gevoel van menschelijkheid niet door de vooroordeelen des tijds schijnt heneveld te zijn. Blijkbaar in de gevangenis gekomen, in de meening er een oproerling en ongeloovige te zullen vinden, verwondert zich de goede geestelijke over de voorbeeldige vroomheid, de onwraakbare

{==386==} {>>pagina-aanduiding<<}
regtzinnigheid van zijn boeteling; en hij voelt zich gelukkig er getuigenis van te geven. Zijn ijver voor het eeuwig heil des veroordeelden is zeker niet minder groot dan die van hen, die hem tot den ongelukkige hebben gezonden, maar deze hoofdzorg neemt niet zoo geheel zijne aandacht in, dat hij ongevoelig zou zijn voor het tijdelijk lijden van montigny en niet zou trachten dit te leenigen. Men ziet met een innig genoegen, in de 16de eeuw, in het land der Inquisitie, een monnik deze meêwarigheid met een ongelukkige toonen, dien meêdoogenlooze Staatslieden volstrektelijk in de verdenking van ketterij wilden brengen, en dien zij veroordeeld hadden, als schuldig aan de begunstiging der ketters. De Christelijke liefde, zich openbarende door de nevelen der wreedste dweepzucht heen, verzacht min of meer de tinten van dit verschrikkelijk tafereel, en verkwikt de ziel door zoo veel jammers vermoeid. In het diepe mededoogen, door het lot van montigny ingeboezemd, gevoelt zij eenige vertroosting in het denkbeeld, dat hij de smart van zijn doodstrijd in een zoo teeder en meêwarig hart heeft kunnen uitstorten.
De moord was volbragt, er bleef dus het spoor slechts van weg te nemen. Wij hebben gezien met welke middelen men beproefd had zich van het stilzwijgen der noodzakelijke getuigen te verzekeren. Naar eene kerkelijke gewoonte dier tijden werd het lijk in het kleed van een Franciscaner monnik gehuld, welks aard namelijk het geschiktste was om de teekenen der verworging te verbergen. Daarop kondigde men openlijk den dood van montigny aan, en ging tot de lijkplegtigheden over. De Gouverneur, Don eugenio, schreef ten slotte aan den Koning, onder dagteekening van 10 en 17 October, twee brieven, welker hoofdinhoud, en misschien zelfs hunne uitdrukkingen, hem van Madrid uit waren voorgeschreven, en die in zeker opzigt het dagboek der laatste oogenblikken van den gevangene zijn, volgens de officiële voorstelling ingerigt, dat is in de logenachtige veronderstelling, dat hij aan eene uit de verveling zijner lange gevangenschap ontstane ziekte, en uit het verdriet

{==387==} {>>pagina-aanduiding<<}
over het mislukken zijner poging tot ontvlugten, gestorven was.
Deze brieven werden den Hertog van alva tevens met het waarachtige verhaal toegezonden. De vertrouwelijke brief des Konings, waaraan deze verschillende stukken gehecht zijn, en die de dagteekening van 3 November draagt, bevat de volgende zinsneden: ‘de zaak is zoo wèl gelukt, dat tot nog toe iedereen gelooft dat montigny aan eene ziekte is overleden. Men moet dit ook in de Nederlanden te kennen geven door, als ongedwongen en in vertrouwen, de beide brieven van Don eugenio de peralta te laten lezen.... Indien montigny gestorven is in zulke Christelijke gevoelens, als waarvan hij uiterlijk heeft doen blijken, dan mag men gelooven, dat God zich over zijne ziel erbarmd zal hebben.’ De steller van den Koninklijken brief had gemeend eene bepaling bij die liefderijke hoop te moeten voegen: ‘van de andere zijde,’ had hij gezegd, ‘zien wij, hoe in onze dagen de Booze de gewoonte heeft den ketters zulk een vertrouwen in te boezemen, dat, zoo deze man dit werkelijk was, de moed hem wel niet ontbroken kan hebben.’ Deze opmerking van een minder hoog gesteld ijveraar kwam filips II minder gepast voor. Zij is daarom door zijne hand, op het ontwerp, dat hem, volgens gewoonte, vóór de afzending werd voorgelegd, geschrapt, en om die bekorting te verklaren, schreef hij deze bondige aanteekening op den kant: ‘Wisch dit uit; de dooden moet men altijd gunstig beoordeelen.’ - De brief eindigt met de volgende zinsnede, die in weinig woorden, als geheel het denkbeeld van het proces hervat: ‘Gij moet thans de zaak van montigny, als ware hij zijn natuurlijken dood gestorven, even als vroeger die van bergen, doen oordeelen. Op die wijze zal, mijns inziens, het doel bereikt worden, dat men zich voorstelde, daar aldus regt gedaan is, en alle gerucht en
noodlottig gevolg van eene openbare teregtstelling vermeden wordt.’ Men zal zich herinneren, dat zulke vonnissen na den dood de verbeurdverklaring der goederen ten doel hadden.

{==388==} {>>pagina-aanduiding<<}

Wat het meest in dit geheele verhaal moet treffen, is niet de onregtvaardigheid juist van het vonnis tegen montigny uitgesproken; de geschiedenis van bijna alle landen en tijden geeft maar al te veel voorbeelden van onschuldigen, die den Staatsdriften, onder nog minder bepaald voorwendsel, ten offer zijn gevallen; maar altijd heeft men die driften, waarbij men, in plaats van tot een eenvoudigen moord over te gaan, regtsvorm voorwendde, de hulpbronnen der sophisten, om het algemeen te bedriegen, zien uitputten; misschien ook om zichzelf te begoochelen, en dit wel, door zich of achter de noodzakelijkheid van een voorbeeld te verschuilen, òf door den onweêrstaanbaren aandrang van de verontwaardigde algemeene meening tegen den gewaanden misdadiger als drangrede aan te voeren. Maar in de zaak van montigny komt niets dergelijks voor; niet alleen dat filips II en zijne raadslieden niet beweren, dat de straf des veroordeelden een noodzakelijk of nuttig voorbeeld zijn zal, maar zij herhalen het daarenboven telkenmale, dat men haar geheim moet houden, om de Nederlanden niet op nieuw in opschudding te brengen; niet alleen dat zij zich zelf niet voordoen, als wijkende voor den drang der volksopgewondenheid, maar zij erkennen zelfs, dat de dood van montigny algemeen leed zal doen. Daar het van den anderen kant niet schijnt, dat filips eenige beweegrede van persoonlijke wraak had, kan men zich naauwelijks verklaren, welke de reden zijner wreede handeling was, die, naar het schijnen moet, alle belangen kwetste, zonder er één voldoening te geven. Wil men niet gelooven, dat hij alleen met het doel handelde om door de verbeurdverklaring zijne schatkist te verrijken, dan moet men aannemen, dat hij, in zijn jammerlijk en stroef karakter, gewoon om de volstrektste koningsmagt als een uitvloeisel der Goddelijke te beschouwen, zich geroepen voelde
om meêdoogenloos de minste poging tot weêrstand tegen die magt te straffen, en daarin een heilige pligt te zien. Zulk eene meening, hoe beklagenswaardig ook, kan dan echter altijd nog een zekere zedelijke verheffing in zich sluiten; maar wat filips

{==389==} {>>pagina-aanduiding<<}
daarbij kenmerkt, wat hem, in deze omstandigheid, op gelijke lijn plaatst met de meest gewone misdadigers, is de aard der middelen, die hij daarbij in het werk stelt, zonder er in het minst de laagheid van te vermoeden. Niemand vóór of nà hem, die uitgedacht heeft om aan de voltrekking van een regtsvonnis den vorm van een muichelmoord te geven, met behulp van een lange reeks van leugens, treken, en valsche stukken, ten uitvoer gebragt. Nooit heeft, in spijt der valsche waardigheid, waarin filips gewoon was zich te hullen, om al de ellende zijner zedelijke natuur te bedekken, de misdaad zoo zeer het kenmerk van alle schijnbare grootheid uitgewischt, dat zij soms in de spheer der hoogere magtsbetrekkingen nog bewaart, en dat maar al te vaak geschikt is, om de gemoederen, die slechts met een oppervlakkig gevoel van goed en kwaad bedeeld zijn, te bedriegen.
De hoop door filips gevoed, dat het publiek zich van montigny's natuurlijken dood zou overtuigd houden, werd door de uitkomst niet vervuld. In de Nederlanden twijfelde bijna niemand aan zijn gewelddadig einde, en hoewel men, tot op den laatsten tijd, altijd onzeker bleef, op welke wijze hij dat einde gevonden had, de hoofdzaak, de moord zelf, werd weldra, zelfs in Spanje, voor zeker gehouden.

Minnenijd en liefde.

- Herkent ge mij niet meer, karel?
- Of ik u herken? - mijn ouden vriend henry!
Zoo vernieuwden twee jonge mannen eene studentenvriendschap, drukten elkander de hand, en begonnen dadelijk het tijdvak hunner scheiding door een wederzijdsch verhaal van 't gebeurde aan te vullen.
Karel had niet veel te vertellen. Hij was rijk en onafhankelijk. Zijn leven was zacht en genoegelijk voorhijgegaan. De vermaken der hoofdstad in den winter; pleiziertogten of verblijf in drok bezochte badplaatsen

{==390==} {>>pagina-aanduiding<<}
gedurende den zomer, hadden hem steeds voor verveling bewaard.
Henry daarentegen, had met verkregen bekwaamheden fortuin moeten zoeken. Na in de heelkunde met lof te hebben gestudeerd, was hij naar Algiers gegaan. Algerië dacht hij, is een nieuw land, en nog niet met allerlei kunstenaars en wetenschappelijk gevormde mannen overvoerd. De gedurige gevechten zullen er, onder de Franschen en onder de Inlanders, praktijk en inkomsten genoeg voor mij opleveren. - Zijne geschiedenis was dus rijker aan stof, en minder geschikt voor mededeeling in eene gezelschapszaal. Ten slotte verzocht hij zijnen vriend tegen den volgenden dag op een Arabischen maaltijd ten eten.
Karel verzuimde niet tegen het bepaalde uur naar de aangewezen woning te gaan. Hij kwam aan een niet groot maar smaakvol nieuw hôtel, waarin alles van weelde en rijkdom getuigde. Aan het einde van den tuin vond hij den gastheer in een fraaije, ruime stookkas aan het verzorgen van eenige Arabische planten: gedachtenissen aan zijn verblijf in de heete luchtstreek.
- Is dit huis het uwe? - was de eerste en de natuurlijke vraag.
- Ja, mijn vriend! Ik kocht het van een bankier, die 't, tot zijn leedwezen, niet langer kon bewonen; ongelukken noopten hem zijne zaken buiten 's lands te gaan voortzetten - als dat gelukken wil.
- Maar gij zijt dan rijk, en hebt niet te vergeefs op de beurs van abd-el-kader en der zijnen gespeculeerd?
- Geen sequin - antwoordde henry - heb ik van hem of de zijnen genoten.
- Dat is onbegrijpelijk. Ik ben dol nieuwsgierig naar uwe historie.
- Aan het nageregt. - hernam de gastheer, dien men juist kwam zeggen dat er gediend was.
Karel vond een, in alle opzigten, Arabischen of liever Turkschen maaltijd. Een reusachtige pilau (schotel gekookte rijst met veel safraan) stond in het midden. Aan de eene zijde was een gans geplaatst, met azijn, honig, rozijnen,

{==391==} {>>pagina-aanduiding<<}
erwten en gedroogde vijgen toebereid, en, aan den anderen kant, een gebraden schapenbout, in gepelde gerst. Daarna volgden nog een schapenstaart, in gember, kruidnagelen, muskaat, amber, peper en geurige kruiden, en een stuk lamsvleesch, door de pistaches, waarmede het dier gevoed was, bijzonder aangenaam van smaak. Ten slotte kwamen de vruchten en zoetigheden, zoo als die bij de Oostersche volken in gebruik zijn, benevens compottes met ingelegde abrikozen en granaten, en vervolgens ijs. Dat de fijne merken van wijn niet ontbraken, spreekt van zelf.
- Waarachtig - riep karel uit - ik wed dat niemand anders te Parijs een maaltijd doet als deze! Ik zet het den besten kok om zulke schotels te leveren! Als carême nog leefde zou hij een lesje kunnen halen.
- Gij schertst. - was 't antwoord.
- Neen, waarlijk. Behalven uwen gember, muskaat en amber, die voor een Europeesch gehemelte wat sterk zijn, verklaar ik u nooit iets zoo lekkers geproefd te hebben als die lamsbout met pistaches. Gij hebt een kok, die waard is het grootkruis van St. louis te ontvangen. Welken Dey of Bassa hebt ge dat juweel ontroofd?
- Aan een Turk, den boezemvriend van den Scheik van Bélida. Maar dat brengt ons juist op mijn verblijf te Algiers. Het ging er mij niet meer dan tamelijk; maar toen ik, op zekeren morgen mijmerend door de straten van Algiers ronddwaalde, werd ik door een Israëliet aangesproken. ‘Een woord, Heer! als 't u belieft’ - sprak hij in slecht Italiaansch - ‘zijt gij niet een geneesheer?’
- Ja. - antwoordde ik.
- Welnu, Heer! Het is om eene genezing te doen, die, zoo gij slaagt, u meer sequinen zal opbrengen dan uw hoed kan bevatten.
Dat was mij ten hoogsten welkom. Bij 't woord sequinen gevoelde ik eene ligt te begrijpen aandoening.
- Spreek verder. - zeide ik tot den Jood, die nederig voor mij stond.
- Buiten de poort staan twee Turken met de noodige

{==392==} {>>pagina-aanduiding<<}
paarden, om u naar het kasteel van abou-abdalla te geleiden, die de hulp van een Fransch geneesheer verlangt.
- Kom dan! - hernam ik.
De Jood volgde mij naar mijne woning. Ik nam mijn doos met instrumenten en eenige geneesmiddelen mede, en hij bragt mij toen naar de gemelde poort, waar ik de twee opgezeten Turken vond, met een handpaard, dat ik dadelijk besteeg. De togt ging naar Doucra, acht mijlen van Algiers, die onze vlugge paarden in vrij korten tijd aflegden. Welhaast kwamen wij op den vijandelijken bodem; eerst in een eikenwoud, en daarna op een zandvlakte, aan wier einde ik, als eene oasis, een bosch zag uitgestrekt, in hetwelk, te midden van een weligen en welriekenden plantengroei, abdallah woonde.
- Maar - viel karel in - ik wilde gaarne weten, hoe ge aan uwen kok kwaamt!...
- Geduld, mijn vriend! gij zult het hooren. Ofschoon in vijandelijk land, was ik onder het geleide mijner twee Turken zeer gerust. Zoo mijne hoedanigheid van geneesheer niet elk gevaar van mij afwendde, kon ik toch op de gastvrijheid vertrouwen van abdallah, wiens brood en zout ik ging eten. Eindelijk bereikten wij het doel van den rid, en stegen af voor eene sterke poort, die dadelijk geopend werd. Nu gingen wij door eene laan van oranjeboomen en jasmijnen, en toen gaven mijne geleiders mij over aan een paar gesnedenen, die mij naar het bad bragten. Daar werd mij een Turksch gewaad aangedaan, en mijn haar onder een mousselinen tulband geborgen. Zoo, in een bournous en kamermuilen gestoken, bragt men mij naar eene met marmer bevloerde zaal, waar een tafel met spijzen stond.
- Zeker een maaltijd als deze? - vroeg karel.
- Volstrekt niet. Gedroogde vijgen, amandelen, koekjes met kruidhagelen bestoken, en eene flesch met dadelwijn, die door onze slechtste brandewijn wordt overtroffen. Toen ik gegeten had bragt men mij koffij, echte Mokka, zonder suiker en dus eenigzins bitter. Daarna kon ik mij op eene sofa uitstrekken en tabak van Tatakié, uit eene lange pijp niet een amberen mondstuk rooken.

{==393==} {>>pagina-aanduiding<<}

- Dan kon de zieke intusschen wel gestorven zijn. - hernam karel.
- o Ja - antwoordde henry - maar de Turken zijn niet anders. Zij houden langzaamheid voor deftigheid, en daarbij: wat geschreven staat, dat staat geschreven, en allah al herim: God is groot en genadig. De vermoeijenis van den togt en de zachtheid der kussens deden mij spoedig insluimeren, de pijp ontviel mij, en ik sliep zeer gerust tot in den nacht. Ontwakende, zag ik een slaaf met een zilveren lamp voor mij staan. Hij gaf mij een teeken, ik stond op en volgde hem door eene reeks van vertrekken tot in eene achterkamer, waar abou-abdallah zich bevond. Hij was een schoon man, wien de ruime, deftige Turksche kleeding nog schooner maakte. In zijnen gordel van gouden vlechtwerk stak een kleine dolk met elpenbeenen greep, en een krom slagzwaard hing op zijn witten tabberd. Hij stond naast eene soort van bidbank, op welke een geopende Koran lag. Hieruit besloot ik, dat hij tot de geletterde en vroome Muzelmannen behoorde. Hij was omtrent dertig jaren oud. Zijn gelaat was schrander, en niets verwonderde mij later zoo zeer als zijne grove vooroordeelen.
- Giaour! - zeide hij in de Turksche taal.
Ik zeide hem daarop in het Italiaansch, dat, wanneer hij niets anders dan Turksch of Arabisch kon spreken, alle onderhoud tusschen ons onmogelijk was. Gelukkig sprak hij ook Italiaansch.
- Ongeloovige! - hernam hij - de Jood isaäc heeft mij gezegd, dat gij een groot Fransch toovenaar zijt; dat gij aan uwen vinger een ring draagt, die u eene volkomene magt over de geesten geeft, en u in staat stelt om, naar welbehagen, den engel des doods te verdrijven. Kan ik den Jood isaäc gelooven?
Ik glimlachte bij die aanspraak. Abou-abdallah gaf daar, waarschijnlijk, eene verkeerde uitlegging aan, en hield het voor eene toestemming. Zonder mij den tijd tot eenige verklaring te laten, ging hij voort:
- Doe uwe bezweringen! Roep den magtigsten der geesten op! Dwing hun aan ayouba de gezondheid weder

{==394==} {>>pagina-aanduiding<<}
te geven! - Zij is mijne gazelle, mijne sultane. Door den geest des kwaads met zijn onreinen vinger aangeraakt, kwijnt zij sedert eene maand. Als door de kracht uwer tooverkunsten ayouba herstelt, kunt gij mij vragen wat uw hart begeert, en ik zal u boven uwe wenschen beloonen.
- De Jood isaäc heeft u bedrogen - antwoordde ik - er zijn geene toovenaars, en wie er zich voor uitgeven, gelooven het minst van allen aan hunne zoogenaamde magt. Ik ben geen wonderdokter en geef mij ook niet daar voor uit. Ik geloof niet aan booze of goede geesten, en bezit geen bovennatuurlijk vermogen; maar ik heb de kunst geleerd om zieken te genezen en hunne kwalen te doen ophouden, niet door tooverspreuken, maar door de kracht der planten en geneesmiddelen, die het bloed zuiveren.
Nu toonde ik hem mijne handen, die tot nog toe door mijn opperkleed waren bedekt geweest, en, bij toeval, dien dag geen enkelen ring aan hebbende, ging ik voort:
- Zie, abou-abdallah! ik heb noch ring, noch talisman.
- Ik weet - hernam hij, met een gebaar van ongeloof - dat gij, Christenen, den eigenwaan hebt van te beweren, dat gij alles uit u-zelven weet...... doch, mij is dat onverschillig. Genees ayouba en ik houd mijne belofte.
Nu wilde ik mij tegen hem bedienen van de leer des noodlots, die den grond van het Mohamedaansche geloof uitmaakt, en sprak dus:
- Ik zal alles doen wat ik kan om ayouba te genezen; ik zal mij de lessen mijner leermeesters herinneren, en al de wetenschap uit boeken getrokken overpeinzen; doch ik stel mij niet verantwoordelijk voor den goeden uitslag. Er zijn ziekten magtiger dan alle kruiden en die de kennis der geneesheeren beschamen...... Wat geschreven is, dat is geschreven.
Abou-abdallah boog zich over den Koran, en las eenige verzen.
- Doe wat gij kunt. - sprak hij.
- Welnu, abou-abdallah! doe mij dan naar de zieke geleiden.

{==395==} {>>pagina-aanduiding<<}

- Naar de zieke? Wat zegt gij, Christen?
- Ik vraag ayouba te zien.
- Ayouba te zien!? - riep hij uit, de hand aan den dolk brengende - Hond van een ongeloovige! Gij haar zien; die parel van de woestijn! Dien diamant van Visapour! Die roos uit het paradijs van mohamed!
- Gij zijt er meester van - hernam ik - abou-abdallah! om mij al dan niet bij de zieke te laten; maar zonder dát ben ik buiten staat om haar eenig geneesmiddel voor te schrijven.
- Gij zult haar dan zien - antwoordde hij na eenige aarzeling - Een der gesnedenen zal u in de gallerij brengen, langs het vrouwenverblijf; hij zal eene gordijn opligten en gij zult de meesteresse van mijn hart aanschouwen, daar het alleen tot dien prijs is, dat gij haar genezen wilt.
- Abou-abdallah! - sprak ik - doe de paarden weêr voorbrengen en mij weder naar Algiers geleiden. Wij verstaan elkander niet.
- Hoe! is hetgeen ik u vergun niet genoeg?
- Neen, zoo als ik u heb gezegd: wij Europesche geneesheeren zijn geene toovenaars; wij hebben geene geesten onder onze hevelen. Wij moeten de ziekten gadeslaan, de verschijnselen waarnemen, de veranderingen opmerken, om de genezing te beproeven, die ons niet altijd gelukt. Ik moet dus bij de zieke gelaten worden, haren pols voelen, hare oogen, hare tong zien, haar, door u-zelven, die mij ten tolk moet zijn, de noodige vragen doen, om met haren toestand bekend te worden.
Nu deed abou-abdallah eene groote schrede achterwaarts, en verklaarde dat dit nooit zou gebeuren.
- Doe mij dan weder naar Algiers terugbrengen. - hernam ik.
Reeds meende ik, dat hij daartoe zou besluiten, toen er een slaaf in het vertrek kwam, zich aan zijne voeten wierp, en eenige woorden in 't Turksch tot hem zeide. Het gesprek werd levendig: de eene bad, de andere weigerde; de naam ayouba werd telkens herhaald, en ik

{==396==} {>>pagina-aanduiding<<}
meende te kunnen begrijpen, dat de jonge vrouw, door pijn gedrongen, mijne hulp verlangde.
Intusschen verwenschte ik den Jood, die mij in de handen van dien koppigen Muzelman had overgeleverd.
- Geneest men daar - vroeg karel - de zieke vrouwen, zonder haar te zien?
- De mindere klassen maken er zoo vele omstandigheden niet mede - hernam henry - maar de voorname Heeren hebben er veel tegen, eenen Doctor, vooral een Christen Doctor, en inzonderheid een Doctor die jong is, in hunnen harem toe te laten. De zieke wordt dan, meestal, aan de behandeling van een gesneden gunsteling, of de bezweringen van een oud wijf, dat zich voor tooveresse uitgeeft, overgelaten; sterft de zieke, dan is het eblis, de geest des kwaads, die den engel des levens verdreven heeft.
Het gesprek hield eenigen tijd aan; eindelijk nam abou-abdallah, door de smeekingen van den slaaf verwonnen, zijn besluit.
- Christen! - sprak hij - volg mij, ik sta toe wat gij verlangt.
Wij gingen naar de vrouwenvertrekken. Ik zag toen, dat men zich, in Europa, een geheel verkeerd denkbeeld van de Turksche harems maakt. Wij stellen ons die voor als versierd met marmeren en albasten kolommen, ingelegd met goud en robijnen. Dat is eene dwaling; uitgezonderd, misschien, in dien van den Grooten Heer. De weelde in de kamers is zeer matig, ten minsten zoo was zij in dien van dezen zeer rijken Turk. De Oosterlingen hebben weinig meubelen; de muren zijn er wit, met kalk bepleisterd: een voor de gezondheid, in die luchtstreek, zeer goede bouwtrant. Eenige sofa's, kussens, matten, beschilderde schermen, die soms de eenige afscheiding tusschen het eene en het andere vertrek uitmaken, is alles wat men er ziet. De gouden reukvazen, de diamanten alom op dadelhouten huisraden, de met schepels te meten robijnen, bestaan alleen in de Arabische vertellingen en De duizend en ééne nacht. Wat een harem zeer kostbaar maakt is, dat de Sultanen, de

{==397==} {>>pagina-aanduiding<<}
Odalisken, de Georgische meisjes volstrekt niets doen; zij leven op hare sofa's, en hebben slavinnen noodig om haar te bedienen, en gesnedenen om haar te bewaken. Vier of vijf vrouwen hebben een talrijken stoet van dienstdoenden. Abou-abdallah had er vijftien, en het getal zijner slaven was ongemeen groot.
Ik volgde zijne schreden en wij kwamen in de geheimzinnige plaats, waar ik-zelf de merkwaardigste bijzonderheid was.
- Ongeloovige! - zeide nu de Turk - Gij zijt de eerste vreemdeling, die in dezen harem, de plaats der verrukking mijns harten, doordringt. Mohamed en de profeet ali mogen het mij vergeven!
Wij gingen langs verscheidene gesloten deuren. Een gesnedene, met een sabel in de hand, liet ons eindelijk in eene kamer, tot stikkens toe benaauwd van muskuslucht. De schoone ayouba, op eene sofa gelegen, met cachemieren shawls bedekt, en door een aantal vrouwen omringd, scheen stervende, en hoopte nog alleen op de magt van den Franschen geneesheer, wiens aankomst haar gemeld was. Ook zij geloofde aan goede en booze geesten.
- Dus hebt gij - riep karel uit - die parel van Circassië, die roos der woestijn, die houri gezien!
- Zoo als ik u zeide; maar beteugel uwe hollende verbeelding, mijn vriend! - Ayouba was niet eene dier Circassischen, blank en rooskleurig, die de trots van de harems in Stamboul zijn, noch eene dier Griekschen, met bleeke tinten en gitzwarte lokken. Zij was eene Haïdée, geboren aan de kust van Malabaar.
- Dus eene Negerin?
- Neen, eene koperkleurige; doch zeer schoon en nog jong, hoewel zij reeds niet vrij was van de haremkwaal, die de Oosterlingen bevorderen en als eene schoonheid beschouwen, namelijk: zwaarlijvigheid.
- Als een ton alzoo? - vroeg karel.
- Niet zoo erg - hernam henry - alleen het teedere der vormen begon verloren te gaan. Het amandeldeeg, de pilau, de couscoussou, de geheele voedingswijze was

{==398==} {>>pagina-aanduiding<<}
haar nadeelig. Zij had gezouten spijzen en bruin vleesch noodig. Hare schoone zwarte haren, in lokken afdalende, hare groote oogen, van jeugd en koorts schitterende, en de kleine mond, die zich opende en eene dubbele rij parelen liet zien, regtvaardigden abou-abdallahs hartstogt.
Ik begon met de deur en de vensters te openen en zoo de lucht van bedwelmende reukwerken, die ayouba benaauwden, te zuiveren; eischte verder dat al de vrouwen, op ééne na, zich verwijderden; bezag daarna de tong; voelde den pols; nam uit mijne doos eenige greinen braakpoeder, die ik haar deed innemen, en bepaalde hoe veel water zij drinken mogt. Toen ik mij verwijderde, geleidde abdallah mij in het naaste vertrek en gaf daar een proefje van 't geen gekwetste hoogmoed, minachting, vooroordeelen en verschil van geloof kunnen bewerken.
- Christen! - sprak hij - Ik heb nu alles toegestaan wat gij gewild hebt. Gij hebt gevraagd ayouba te zien en hebt haar aanschouwd. Gij hebt haar willen aanraken en uwe onreine handen hebben haren arm omvat; moge de Profeet mij die laffe toegevendheid kwijtschelden! Maar, nu ik alles heb gedaan wat gij begeerdet, zult gij ook mijn besluit hooren. Als gij ayouba geneest zal ik mijne belofte houden; maar zoo zij, in weerwil van uwe geneesmiddelen, sterft, zal uw hoofd door mijn zwaard vallen en uw bloed mijnen harem verwen!
Op deze woorden trok hij zijn zwaard en zwaaide 't over mijn hoofd dat het gonsde. Na die niet geruststellende pligtpleging verwijderde hij zich.
- Gij moest dus de zieke genezen, op verbeurte van uw leven?
- Ja, mijn vriend!
- De handelwijze is Turksch; maar heeft wel iets goeds.
- Gij schertst; doch ik verzeker u: toen ik mij omringd zag van zwarte slaven, die meenen een verdienstelijk werk te doen als zij den Christen een hoofd kleiner maken, was het avontuur mij gansch niet vermakelijk. Abou-abdallah scheen mij allezins berekend, om zijn woord te houden. Ik was in zijne magt. Hoewel slechts

{==399==} {>>pagina-aanduiding<<}
acht of tien mijlen van een Franschen post verwijderd, was ik toch in vijandelijk land; bezat geene vrienden te Algiers, en niemand had er eenig helang bij mij op te eischen; ook was 't mogelijk, dat mijn vertrek niet eens was opgemerkt: ik, ten minsten, had niemand kennis van mijnen togt gegeven, en de weinigen die mij mogten missen, zouden waarschijnlijk mijn verdwijnen daaraan toeschrijven, dat ik door een Arabier gedood, of door een leeuw verslonden was.
Dit alles bedenkende wilde ik abdallah zoeken om hem de zaak nog eens uit te leggen; maar een gesnedene hield mij de punt van zijn dolk voor, zoodat ik op de plaats moest blijven, om ayouba te genezen of te sterven. De draad van ons leven werd gelijktijdig door de schikgodinnen gesponnen, en - om eens gelijk die Turk te spreken - de engel des doods zou zich in denzelfden oogenblik van ons verwijderen, of ons met denzelfden slag treffen.
- Welke ziekte had de schoone ayouba? - vroeg karel - Als 't noch de gele koorts, noch de typhus, noch de pest, noch eene dier kwalen was waaromtrent de geleerden 't niet eens zijn, hadt ge toen toch eene fraaije gelegenheid, om uwe kunde te toonen.
- Mijn waarde vriend! - antwoordde henry - de geneeskunde is eene gissende wetenschap. Hare bekwaamste beoefenaars werken nog bij den tast, en het is niet in den toestand waarin ik mij bevond, dat men kalm genoeg is om op zijne kunst of op zich-zelven te bouwen. Daarbij komt, dat ik geen Medicinae Doctor ben. Ik ben maar chirurgijn, en nog wel een onwaardig chirurgijn; want er is een groote afstand tusschen mij en wijlen den beroemden ........ (⋆). Voeg daarbij, dat abdallah mij had laten staan te midden van slaven, die alleen Turksch of Arabisch spraken, met welke ik evenmin een woord kon wisselen als met de zieke. Ik kreeg derhalve berouw, dat ik deze het braakmiddel had toegediend, hetgeen spoedig zoo begon te werken, dat ayouba zich als vergiftigd beschouwde. Zij vervulde den ge-
{==400==} {>>pagina-aanduiding<<}
heelen harem met haar angstgeschreeuw. De slaven keken bijster zwart, en ik meende mijn laatste uur nabij te zijn. Gelukkig hielden de vlagen allengskens op, en ayouba viel in een verkwikkenden slaap.
- Was zij toen genezen?
- Volstrekt niet.
- Maar nog eens, wat scheelde haar?
- Opregt gesproken, ik weet het niet.
- En gij hebt haar hersteld?
- Zeer zeker. Gelijk gij ziet ik ben hier. Ook ben ik niet de eerste, wien zoo iets is overgekomen. Des avonds bragt een slaaf mij een schralen maaltijd, bestaande uit vijgen, dadels en safraankoekjes.
- Abdallah hield er dus geene lekkere keuken op na?
- Integendeel, doch ik begreep de reden van mijn zeer matig onthaal. De Turken en Arabieren beoefenen met naauwgezetheid de wetten der gastvrijheid. Een man die hun zout met hen heeft gedeeld, is hun heilig, en daar abdallah ernstig had besloten om mij een hoofd korter te maken, wanneer ik zijne geliefde ayouba niet genas, deed hij mij niets voorzetten dat mij den titel van gast kon verschaffen. Dit was eene slinksche uitlegging der wet. Het was naar den letter, die doodt, in plaats van naar den geest, die levend maakt. - Daarna werd het mij vergund om, vergezeld van den gesnedene, die mij als lijfwacht onafscheidelijk ter zijde bleef, ayouba te bezoeken. Ik bleef bijna den geheelen nacht bij haar. Het ging haar niet beter. Geheel van zedelijken moed ontbloot, slechts half op mij, den vreemdeling, vertrouwende, was zij een prooi van de zotste inbeeldingen. Terwijl abdallah mij als met klaauwen vasthield, bleef zij mij voor een toovenaar houden. Er waren oogenblikken waarin zij meende dat ik mij op haar zou werpen en haar verwurgen. Zij geloofde, dat ik mij onzigtbaar kon maken, en dat ik dus van de wraak haars minnaars niets te vreezen had. Wij spraken beiden, zonder elkander een woord te verstaan. Niets hebbende om hare benaauwdheden te matigen, wijl mijn medicijnkoffer gansch niet volledig was, deed ik haar met warm

{==401==} {>>pagina-aanduiding<<}
water wasschen, en vervolgens met een berg van shawls digt dekken. Toen begon zij uit te wasemen; maar naauwelijks had ik eenige hoop, of zij begon te ijlen, en andere verontrustende verschijnselen deden zich op. Zij wierp zich op de sofa heen en weder, en schoon ik haar niet verstond, deed toch een gestadig herhalen van de namen van mohamed, ali, fatimé, Medina en Mekka mij begrijpen, dat zij bad. Na lang beraad, besloot ik tot eene lating. Toen ik de lancet opnam, hief de slaaf een krijschend geschreeuw aan, en hield mij vast. Na veel moeite gelukte het mij toch hem te doen begrijpen wat ik wilde, dat 't geen ik wilde volstrekt noodig was, en ik zonder vrij te kunnen handelen ook geene hulp kon geven. Een der gesnedenen ging nu naar abdallah, die billijk genoeg was om mij meester te laten van mijne handelingen, en toen de aderlating volbragt was, legde ik, afgemat van angst en waken, mij neder, vast besloten om de zieke te blijven laten en te doen purgeren tot zij-zelve of de ziekte bezweek. Ik sliep in zonder te weten hoe ik ontwaken zou: om de goedkeuring van abdallah te winnen, of om mijn hoofd te verliezen. Bij mijn ontwaken vond ik ayouba aanmerkelijk beter. Het ijlen en de koorts hadden opgehouden, en in hare oogen was iets dat kalmte, wederkeering in het leven, en nieuwe gezondheid teekende. Eere zij de aderlating! Eere het braakmiddel! Zij deden haar 't leven en mij 't leven en mijn hoofd behouden. Ayouba herkreeg hare krachten, en na weinige dagen was alle gevaar voorbij. Toen veranderde alles om mij heên. Abdallah kwam zelf mij afhalen om mij aan zijne tafel te geleiden; hij brak zijn brood en deelde zijn zout met mij. Ik was nog wel een ongeloovige, maar: ‘een gunsteling van den Profeet van Nazareth’, dien ook de Muzelmannen eeren, en niet dan met
eerbied noemen. Toch scheen abdallah nog door iets gedrukt; het verrukte hem, dat de doodsëngel van ayouba was geweken, en toch sprak hij niet meer van zijne liefde voor de Malabaarsche; hij verhief hare schoonheid, hare elpenbeenen tanden, hare gitzwarte haren, niet meer. Aan mij alleen verkwiste hij ál zijnen lof. Hij toonde

{==402==} {>>pagina-aanduiding<<}
zich verbaasd over eene wetenschap, die ik, gelijk hij 't noemde, alleen uit mij-zelven en niet door tooverkracht bezat. Zoo verliepen er eenige dagen; toen scheen 't als had abdallah eensklaps den kommer van zich geworpen.
- Christen! - sprak hij, mij een gouden keten met robijnen om den hals hangende - hebt gij wel eens van den beroemden ibn-sina hooren spreken! Ik meen, dat gijlieden hem avicène noemt?
- Ja - antwoordde ik - hij was van Schiraz, en leefde in den tijd toen Europa nog in onwetendheid begraven lag. Hij was een der lichten van het Oosten.
- In die dagen - hernam abdallah - werd de dochter van een magtig Emir gevaarlijk krank. Ibn-sina of avicène genas haar, en de edelmoedige Emir gaf hem de geredde ter vrouwe. Ik wil niet minder grootmoedig zijn. Gij hebt ayouba genezen; ayouba zij de uwe. Ik schenk haar aan u; dat zij uwe echtgenoote zij. Ik weet, gij zijt een Christen, een ongeloovige; maar dat zij zoo. Mohamed heeft gezegd, dat ondankbaarheid het afschuwelijkste is in de oogen van allah. Wees gelukkig, man mijner geliefdste odaliske!
Hoewel de rijke Turk meende mij een kostelijk geschenk te doen, omdat hij ayouba vurig beminde, was het echter niet de dankbaarheid die hem aldus deed handelen. Het was de gekwetste hoogmoed. Een man, een ongeloovige, een vijand was in zijnen harem geweest, had de geliefdste zijner odalisken gezien, aangeraakt, en eenen nacht in haar vertrek doorgebragt. Die vrouw was in zijne oogen bezoedeld, en hij moest dus een voorwerp verwijderen, dat hem steeds eene vernedering en beleediging moest herinneren. Daarom lieten zijn eergevoel en ijverzucht die vrouw aan mij over, welke hij misschien aan een vriend, aan zijn broeder, of zelfs aan den Sultan zou geweigerd hebben. Ik zag hoe hij met zich-zelven worstelde, en zijn hartzeer in al de trekken van zijn gelaat.
- Heer! - sprak ik - behoud ayouba! Ik verdien zulk een kostbaar juweel niet. Zij is de sultane van uw hart, de parel uwer oogen, doch ik voed geene liefde voor haar. Ook bemint de jonge vrouw niet mij. Gij zult haar, door ze aan mij te geven, ongelukkig maken... Gij zijt rijk; ik ben arm: zij zal dus niet alleen uwe liefde, maar ook uwe schatten, uwe magt, te betreuren hebben; want hier zijt gij, door de achting der uwen, door uwe bezittingen en door uwe slaven, oppermagtig.
Doch abdallah hoorde niet naar mij; hij bragt zichzelven dit offer, en dat besluit, eenmaal genomen, kon

{==403==} {>>pagina-aanduiding<<}
hij 't niet te snel uitvoeren. In stede van mij te antwoorden, klapte hij in de handen; twee slaven verschenen; hij gaf eenige bevelen, en de geleiders, die mij herwaarts gebragt hadden, vertoonden zich met een derden Turk, die ayouba achter zich te paard had zitten... Wij draafden naar Algiers.
- Hoe! Gij hebt ayouba bezeten?! - riep karel uit.
- Ik heb haar nog - hernam henry - maar laat mij eindigen. Ayouba scheen zonder tegenzin den harem te verlaten. Niet wijl zij voor mij eenige neiging had, zoo als gebleken is, maar omdat zij, aan de slavernij gewoon en steeds aan de grillen van haren meester onderworpen, niets anders was dan een lijdelijk, onverschillig wezen. Zij veranderde nu van betrekking, en werd vrij van de altijd sombere bewaking der gesnedenen. Dat was haar genoeg, en verder gingen hare gedachten niet. - Bij de poort te Algiers steeg ik af; ayouba werd van het paard geholpen, en mijne geleiders reden onmiddellijk heên.
De eerste dien ik ontmoette, was de Jood isaäc. Hij had op mijne terugkomst gewacht en kwam nu zijne courtage vragen. Ofschoon het avontuur, waarin hij mij had gewikkeld, mij bijkans 't hoofd had gekost, was ik hem toch eene belooning schuldig, en in mijn behoeftigen toestand kwam de gelegenheid mij geschikt voor om mij te ontslaan van eene vrouw, die een drukkende last voor mij zou kunnen worden. Ik wilde toonen niet minder edelmoedig te zijn dan abdallah en de magtige Emir. Mijne blikken gingen alzoo van isaäc naar ayouba en van deze weder naar isaäc. Beiden begrepen wat ik dacht. De wanhoop der jonge vrouw was buitensporig; zij rilde van afschuw, wendde zich met schrik van den grijzen handelaar af, wierp zich voor mij neder en smeekend het pand van mijn rok.
- Kom morgen terug - zeide ik tegen den Israëliet - dan zal ik u twintig sequinen geven.
- Hoe - riep karel uit - Gij wildet deze gazelle met duivenöogen, deze parel der woestijn, wegschenken?!
- Mijn vriend! ik bezat immers geen harem om haar te bergen, geene slaven om haar te dienen, en achtte mij zelfs te arm om haar te onderhouden.... Maar te huis komende, vond ik brieven uit Frankrijk!... en welke brieven! Een mijner ooms, een rijke, oude vrijer, was gestorven en had mij, aan wien hij bij zijn leven geen vijffrankstuk zou gegeven hebben, tot zijn eenigen erfgenaam benoemd. - Dat veranderde de zaken. Met de eerste gelegenheid verliet ik Algiers en nam ayouba mede.

{==404==} {>>pagina-aanduiding<<}

- Dat begrijp ik - riep karel uit - dat gij zorgdet spoedig in 't bezit der nalatenschap te komen! Als men in 't Oosten heeft gereisd, of een poos in Algerië is geweest, en zoo wat van de zeden en gewoonten aldaar heeft overgenomen, is eene slavin geen last.
- Ik weet 't niet, mijn vriend! in Frankrijk zijn geene slaven. Ayouba was regtens vrij; de atmosfeer der vrijheid doet het verstand ontluiken en opent het hart. Zij begon te begrijpen hare eigene meesteresse te zijn, en dat niemand, zelfs ik niet, eenig regt op haar had. Toen ik haar op zekeren dag tot mij riep, en herinnerde aan 't geen er, tusschen abdallah en mij, omtrent haar, was voorgevallen, antwoordde zij mij in het slechte Fransch dat ze had aangeleerd: ‘Toen was ik slavin, en had jozef nog niet gezien!’
Jozef is een knapgebouwde jonge man van zes-entwintig jaren; bij den stal hebt gij hem kunnen zien. Hij is mijn koetsier, en ayouba, nu vrij, beminde hem met vervoering. Zij gaf om hem aan stal en keuken boven salon en eetzaal de voorkeur. Misschien zou ik haar niet gehuwd hebben, maar zij heeft dat kunnen denken, en toch heeft niets haar weêrhouden. Ook jozef zag de gewezene gunstelinge van abdallah niet met onverschilligheid. Ik heb dus bewilligd in hunnen echt, en nu is zij, om wier leven eens het mijne aan een zijden draad hing, de vrouw die weleer in eenen harem heerschte, niet alleen de vrouw van mijn koetsier, maar nu en dan zelfs mijn keukenmeid.
- Wat zegt gij! - riep karel uit.
- Het was ayouba, die de gans met amber en kruidnagelen en de pilau bereidde, waarop ik 't genoegen heb gehad u te onthalen.
Karel vertrok, doch niet zonder de schoone te hebben gezien, om welke een magtige Turk welligt nog heden treurt, en vond haar, in weerwil van hare koperkleur, overwaardig de voornaamste in eenen harem te zijn. Hij billijkte de fierheid van den gelukkigen jozef op de schoonheid zijner vrouw, en bewonderde de edele gevoelens van ayouba, die zich, in nederigheid en ontbering, gelukkig gevoelde, door 't volgen van de neiging haars harten. Toen hij haar een poos had aangezien, riep hij op Turkschen trant uit: ‘Wat geschreven is, dat is geschreven, en allah is groot!’

Naar marie aycard.





{==405==} {>>pagina-aanduiding<<}

Mengelwerk.

De albigenzenstrijd.

Door J.H. Sonstral.

(Vervolg van bladz. 289.)

De strijd van het woord.

I.

Mild en vruchtbaar was de landstreek onder de vriendelijke Zuiderzon van Frankrijk. De Garonne bevochtigde den weelderigen grond, en verspreidde heinde en ver zijne aderen. Het volk had er eene geaardheid aan den grond die het voedde gelijk. Kloek en ijverig repte er zich de nijvere hand, zoo lang de zon aan het uitspansel stond, maar als des avonds de maan haar schijnsel over de velden wierp, klonk het vrolijk lied der landelijke jeugd in de valleijen, aan de oevers der Durance. De bewoners van Languedoe waren vroom, goedhartig, werkzaam en opgeruimd; maar - zij waren ketters.
Zóó werden zij althans genoemd door hen, die zich het regt toekenden oppermagtig over de gewetens van anderen te gebieden. Hunne ketterij lag niet enkel in begrippen, door redenering te wijzigen of te vernietigen, maar greep de Kerk als in merg en been. Zij was een werk van 't hart méér dan van 't verstand, en vandaar de bijnamen van: ‘zuiveren’, en van: ‘goede lieden’ hun door den een, uit besef dat hij-zelf niet goed en zuiver was, met minachting en spot, door den ander uit hoogachting en eerbied, tot hunnen lof, gegeven.
Met elken dag wonnen zij veld. Zij maakten waarschijnlijk de meerderheid uit in de landen van roger, Burggraaf van Albi, Beziers, Carcassone en Rases, Nar-
{==406==} {>>pagina-aanduiding<<}
bonne en Avignon. Even zoo hadden zij het overwigt in het Graafschap Tholouse, en vonden ook genegenheid in het Koningrijk Arragon; terwijl de Italianen van Germaanschen oorsprong, die zich tegen het Romanisch beginsel in Kerk en Kerkbestuur verzetteden, aan hunne Zuid-Fransche broeders luiden bijval schonken. Hoewel dezen onder verschillende benamingen - die van Albigenzen was nog niet bekend - tegen de Hiërarchie opkwamen, schijnen zij toch onderling elkander verstaan te hebben. Buiten twijfel was de Waldenzische rigting de heerschende of althans de toongevende. Overigens leefden zij met de Katholicke burgers, en land- en edellieden in de beste verstandhouding, zoo als dat sprekend uitkwam, toen de beide partijen de handen ineen sloegen tegen het woedende kruisleger, dat de rust dier opgeruimde kinderen eener vrolijke Natuur zoo verschrikkelijk kwam storen. Allerwege genoten zij achting en vertrouwen, om hunne ingetogenheid en echt Christelijk leven. Zij bezaten landgoederen, wijnbergen en fabrieken; kerkelijk hadden zij een wèlgeordend bestuur.
Hoogst ongunstig staken daarbij de gevoelens af, welke de toenmalige geestelijken inboezemden, die, hunne oorspronkelijke bestemming uit het oog verliezende, alleen bedacht waren op het vermeerderen hunner inkomsten. Weelderig en kostbaar gingen zij gekleed, zoo als 't vrome monniken van dien tijd met ergernis getuigen. - Hoe kon men ook, vooral in de hoogere rangen, priesterlijke bedieningen heilig achten, die men als winstgevende titels en ambten gekocht en betaald had, zonder bekwaam of geschikt te zijn om aan hare eerwaardige eischen te beantwoorden! De gevolgen daarvan bleven niet achter. Op den avond vóór de Kerkelijke feestdagen vermaakte zich het volk in de kerken, met den dans en het zingen van onstichtelijke liederen. De hoogere en lagere geestelijken schenen 't eens te zijn, om de schapen der kudde in het wild te laten zwerven; maar als het tijd van scheeren was, stond elk op zijnen post. Béranger, de Aartsbisschop van Narbonne verlustigde zich met zijne Kanunniken maanden achtereen op groote jagt-
{==407==} {>>pagina-aanduiding<<}
partijen, en zij, die zulk een duur vermaak niet konden bekostigen, zochten vergoeding in spel en drinkgelagen.
Is het dan wonder, dat de kerken ledig stonden, en de geestelijkheid niet geacht werd, maar dat, daarentegen, de ernstige, ingetogen bestrijders van hare verkeerdheden bij velen hoogachting en goedkeuring verwierven, en de nadenkenden onder het volk tot het besluit kwamen, dat wie in de waarheid leeft ook de waarheid predikt?
De geringschatting der geestelijkheid ging zoo ver, dat men in het dagelijksch leven de soort van verwensching: ‘nog liever ware ik een Jood, veranderde in deze: nog liever ware ik een Kapellaan.’ Om zich tegen onaangenaamheden te beveiligen, lieten de geestelijken de haren groeijen om hunne tonsuurkroon te verbergen. De adellijken hielden 't voor schande hunne zonen tot den geestelijken staat op te leiden, en bestemden alleen kinderen van lijfeigenen voor den priesterlijken stand. Zelfs die Bisschoppen, welke nog met een Christelijken zin bezield waren, namen de Kerkelijke dienst waar, niet zoo als het behoorde, maar zoo als het kon; want zij hadden alle gezag en invloed verloren. ‘De afvalligen’, zegt puylaurens, een Katholiek tijdgenoot, ‘goldden alles, en de meeste edellieden begunstigden hen en gordden zich aan om hen te beschermen. Graaf roger stond de belangen zijner kettersche onderdanen voor, en raymond van Tholouse verbond, hoewel méér uit nooddwang en Staatsbelang, zijn lot met het hunne.’
Raymond was een der magtigste vorsten van Frankrijk, een achterneef van een der helden uit den eersten der kruistogten, van welke hij bestemd was den wrangen nasmaak te proeven. Vijftig steden had hij onder zijn gezag; meer dan honderd edellieden waren van hem afhankelijk. Hij muntte uit door buitengewone bekwaamheden, en was het toonbeeld eens middeleeuwschen ridders. Der Roomsche Kerk opregt toegedaan, had hij eerst zich vijandig tegen de ketters getoond, en in het Generaal Kapittel van Citeaux, in September 1177, zelfs verzocht, dat hem de hand mogt geboden worden, tot het uitroeijen der

{==408==} {>>pagina-aanduiding<<}
ketterij. ‘Zij heeft’ - sprak hij toen - ‘dermate de overhand genomen, dat er verdeeldheid door gebragt is tusschen den man en de vrouw, den vader en den zoon, de schoonmoeder en de schoondochter. Zelfs zij die het geestelijk gewaad dragen, hebben zich laten medeslepen. - Wat mij betreft, die twee zwaarden mag voeren; die in mijn Graafschap over het geestelijk (?) en wereldlijk gezag te beschikken heb, en er eene eer in stel, als ik het werktuig van de wraak en de tuchtiging Gods zal mogen zijn - ik zoek te vergeefs naar een middel krachtig genoeg om aan zulk een groot kwaad paal en perk te stellen, en erken, dat ik mij niet sterk genoeg gevoel om daarin te slagen, dewijl de aanzienlijksten mijner onderdanen zijn verleid geworden, en op hunne beurt weder een groot gedeelte des volks hebben medegesleept. Daarom roep ik, nederig maar dringend, uwen raad, uwe hulp en uwe gebeden in, om deze ketterij, kan het zijn, uit te roeijen.’ (⋆) - Maar toen de Vorst naderhand de stille deugden der menschen die hij vervolgen wilde, had leeren kennen, toen hij ondervond, dat zij de welvaart des lands tot eene vroeger niet gekende hoogte opvoerden, en aan den anderen kant, zag hoe nietswaardigheid, logen en laster tegen hen wedijverden, koos hij ridderlijk partij voor hunne belaagde en belogen onschuld. Wij zullen zien, hoe hij het slagtoffer er van geworden is.

II.

Het kan geene bevreemding baren, dat het toenemen der oppositie en de bijval dien zij ook bij de edelen ontmoette, een diepen, angstvollen indruk maakte op hen, die, met hooge waardigheden in de Kerk bekleed, zich bedreigd zagen met verlies van rang, en vermindering, of mogelijk wel geheel verlies van inkomsten. Zij waren ook blindelings gehecht aan de leerstellingen en inrigtingen, door Conciliën als waarachtig en proefhoudend

{==409==} {>>pagina-aanduiding<<}
aangenomen en vastgesteld; elke twijfel daaraan moest dus wel bij hen voor ketterij, elk verzet daar tegen voor godslastering gelden. Vasthoudend aan de overtuiging van de alleen-zaligmakende kracht der Kerk, die haar orgaan in den Bisschop van Rome had, leidde, naar hun begrip, elke rigting van geest en gemoed die haar vijandig was, of zelfs maar van haar afweek, ten eeuwigen verderve. Geen werk alzoo noodiger, verdienstelijker en Gode méér behagelijk, dan die gevaarlijke en heillooze oppositie te fnuiken. Schoot daartoe het woord der overtuiging en overreding te kort, de Overheid, als dienaresse Gods, was dan gehouden het halstarrig verzet met het zwaard des gewelds tot zwijgen te brengen. Het mogt voor sommigen hard zijn, dat de dwalenden have, vrijheid en leven zouden verliezen; de zorg voor de toekomst met al hare opvolgende geslachten, gebood immers de opöffering van het tegenwoordige verkeerde geslacht. Voor de onwetendsten en ijverigsten, die ver de meerderheid uitmaakten, mogten, konden - wij hebber 't reeds opgemerkt - ketters volstrekt geene voorwerpen zijn van mededoogen. Voor hen waren zij niet beter dan het ongedierte in eene korenschuur, dat men, zonder genade, opvangt en doodt.
Vandaar dat de oppositie niet ongemoeid bleef, en de Kerk van Rome, op haar standpunt, kon haar ook niet lijdelijk blijven aanzien. Menigeen nam de pen op, om haar in geschrifte te wederleggen. De Kerk-zelve wederlegde niet, maar sprak met gezag, en bragt terug of strafte. Daarvan hadden de onderscheidene partijen in Gascogne en Languedoc reeds harde bewijzen ontvangen: maar nooit werd de beteugeling, en verdelging der ketterij met zoo veel kracht en gestrengheid ondernomen, dan toen de Graaf van Segnia, als innocentius de Derde in 1198 den Pauselijken zetel beklom. Niemand begreep beter dan hij zijnen tijd; en wie verstond gelijk hij, in wien ridderzin en kerkelijk leven te zamensmolten, de kunst, om de gebeurtenissen tot het bereiken van zijne oogmerken te gebruiken? Wie achtte méér dan hij zich geroepen, om de Kerk, en in haar het Pauselijk gezag

{==410==} {>>pagina-aanduiding<<}
alvermogend te maken? Kon hij, die Koningen voor zijn gewijden pantoffel zag knielen, en vrijmagtig over de kroon der Caesars beschikte, oppositie gedoogen in de Kerk, die enkel geloof, gehoorzaamheid en onderwerping vordert? Zij was hem een gruwel, en al ware zij dat niet geweest, hij gruwde van tegenspraak; want de Kerk alleen was tot spreken bevoegd: zij was de mond des Heeren.
Innocentius III had dan ook naauwelijks met de eene hand de Pauselijke sleutels aangenomen, of hij greep naar het zwaard.
Hij begon met eene Kerkelijke policie in het Zuiden van Frankrijk in te voeren, uit welke de gehate Inquisitie is ontstaan, die zoo veel bloed heeft doen vlieten, hoewel nog te weinig misschien als men er alle de vonnissen mede beschrijven wilde, met welke zij de oude en nieuwe wereld getroffen heeft.
Innocentius zond twee monniken van Citeaux, rainer en guy, als zijne Legaten, of liever als kommissarissen dier policie, naar de, met dwaling besmette landstreken, om de verdoolden teregt te brengen, de halstarrigen uit te roeijen en den ouden bloei der Gemeente te herstellen. Zóó nam de strijd van het woord een aanvang.
Hoe innocentius over de zaak dacht, gaf hij aan de Aartsbisschoppen, aan de hun ondergeschikte Bisschoppen, en aan de Vorsten, Graven en Baronnen in een rondgaanden brief ondubbelzinnig te verstaan. Met innig leedwezen betreurde hij, dat, hoewel de Heer zich eene Kerk zonder vlek of rimpel uitgekozen had, eenigen het opzet smeedden, om den rok zonder naad aan flarden te scheuren, en Synagogen des Satans op te rigten. Zij waren het, die de Apostel bedoeld had, toen hij in den geest der voorzegging getuigde, dat er in de laatste tijden zouden opstaan, die van het geloof afvallig zouden worden. ‘Zulke lieden’ - schreef hij - ‘zijn er vele in uwe landen. onder de namen van Waldenzen, Katharen, Patarini en anderen zoodat het getal niet te berekenen is dergenen, die zij in hunne netten verstrikt hebben. Ten einde nu de vossen, die des Heeren

{==411==} {>>pagina-aanduiding<<}
wijnberg verwoesten, en wel verschillende gedaanten hebben, doch met de staarten aan elkander gehecht zijn, op te vangen, heb ik de broeders rainer en guy, beide godvruchtige mannen, tot hen gezonden.’ Hij noodigde elk uit om deze gevolmagtigden bij te staan, opdat de dwalenden van den doolweg op het regte pad terug gevoerd, doch de onverbeterlijken, om verdere besmetting te voorkomen, van hun erf verdreven wierden. Den geestelijken beval hij aan, zich aan de beschikkingen der Legaten te onderwerpen, en vermaande elk, op de stem dier gevolmagtigden, gereed te zijn tot het opvatten der wapenen, om het gevaar, dat het geloof bedreigde, af te wenden. Daarvoor bood hij elk vergiffenis van zonden aan, in gelijke mate als de pelgrimmen naar de graven van petrus en jakobus die verwierven. Ten slotte gaf hij kennis, aan broeder rainer ten sterksten bevolen te hebben, om elk en een iegelijk, die aan ketters een toevlugt bood, of handel met hen dreef, of met hen zamenwoonde, of hen op eenigerlei wijze ondersteunde, met den banvloek te treffen.
Aldus werd de wereldlijke magt geroepen om Romes Kerkelijke en Staatkundige belangen te dienen, en waren zelfs de aanzienlijkste waardigheid-bekleeders in de Kerk afhankelijk gesteld van de onbepaalde magt der twee afgevaardigden.

III.

In 1199 verschenen de Legaten te Embrun, Aix, Arles, en Narbonne, en begonnen er hunne taak te volbrengen, met een ijver boven hunne kracht. Rainer althans verloor welhaast zijne gezondheid en werd om die reden in 1205 vervangen. Zijn opvolger was pierre de Châteauneuf (de Castronovo), theologisch Doetor en aartsdiaken te Maguelone, later monnik van de Cistercienser-orde. Met eenen broeder uit Citeaux, raoul genaamd, trok deze door het land, alle verdedigers der ketterij verklarende voor eerloos, en onbekwaam eenig ambt te bekleeden. In den omtrek van Tholouse sloegen zij hun hoofdkwartier op, en deden de Overheid zich met eede te verbinden, om

{==412==} {>>pagina-aanduiding<<}
aan de belangen der Kerk getrouw te blijven en geene ketters te dulden. Het geweld werkte echter gelijk veelal slechts voor het oogenblik; want zoo ras de plotselinge schrik tot bedaren kwam, hernam en handhaafde de bezadigde overtuiging hare regten. Wat in het openbaar geweerd werd, geschiedde met te meer geestdrift in het verborgen, en in het nachtelijk nur zonden nu de vervolgden, even als vijf eeuwen later hunne afstammelingen, hunne geheden op tot Dien, wiens oogen ook zien in de duisternis. Hunne lijdzaamheid en geduld bleven niet onopgemerkt, en zelfs zij, die hunne rigting niet geheel goedkeurden, lieten toch hunner standvastigheid in, en getrouwheid aan hunne belijdenis regt wedervaren.
Dat bleef voor innocentius geen geheim, die nu een nog zwaarder gewigt op de schaal wierp. Hij gelastte den Bisschoppen zich onvoorwaardelijk aan zijne Legaten te onderwerpen, en eischte daartoe eenen eed; hoezeer het de Kerkvoogden kwetste aldus onder de bevelen van eenvoudige monniken gesteld te worden. De Aartsbisschop van Narbonne, die veel liever ter jagt reed dan te redetwisten, weigerde den eed, en de Legaten zetteden hem af; doch hij stoorde er zich niet aan. In 1204 kwam uit Rome nog een derde Legaat: amaury, abt van Citeaux, en het driemanschap verruimde zijnen weg, door nu alle niet ijverige Bisschoppen af te zetten.
Deze daden van geweld bragten hen echter niet nader tot hun doel. Zij moesten tot hun leedwezen ondervinden, dat de geestelijkheid van hare heilige bestemming ontaard was, terwijl de ketters wat de priesters hadden doen vervallen, weder opbouwden. Vooral de Waldenzen boezemden hun ontzag in, ‘vermits deze’ - zoo als zij-zelve dat erkenden - ‘een grooten schijn van godzaligheid hadden, en regtvaardiglijk voor de menschen leefden, in alle dingen regtmatig van God dachten, ook alle de artikelen des geloofs [zeker de Apostolische belijdenis] hielden, maar de Kerk van Rome belasterden, terwijl hunne beschuldigingen bij het volk ligtelijk geloofd werden.’ - Dit laatste was niet onnatuurlijk,

{==413==} {>>pagina-aanduiding<<}
daar aan de beide kanten het gedrag uitdrukte, wat de mond als waarheid beleed.
Het wangedrag der verwende geestelijken, die elke teregtwijzing in den wind sloegen, omdat men hun geene ketterij konde aantijgen, dreef de Legaten schier tot wanhoop, en waarschijnlijk zouden zij hunne zending opgegeven hebben, en onverrigter zake zijn terug gekeerd, indien zij niet met nieuwen moed waren bezield, door diego van Azebes, den godvruchtigen Bisschop van Osma, en den subprior zijner Kathedraalkerk, de later befaamd geworden dominikus de gusman.
Deze twee mannen ontmoetten in den jare 1206 de Legaten te Montpellier, en vonden hen mismoedig en neêrslagtig. IJverig en vroom als de eersten waren, gaven zij hun den echt Apostolischen raad, om ‘vermits de maatregelen, tegen de afvalligen beproefd, slechts gediend hadden om hen te verbitteren; - de weelde en wereldgezindheid der regtzinnigen bij vrienden en vijanden gelijkelijk reden tot aanstoot gaven, terwijl de dwalenden door hun vertoon van vroomheid en nederigheid het vertrouwen des volks wonnen, en de achting der grooten verwierven; - de schraapzucht en zedeloosheid der geestelijken, die verpligt waren naar ingetogenheid en heiligheid te streven, een reuk des doods mogt heeten, welke aanleiding gaf, dat de godsdienst gelasterd werd, en dat de ketters te ligter de onkundigen houden konden in verwijdering van en verzet tegen hunne wettige priesters en leeraars - alsnu aan te wenden: overreding, een goed voorbeeld en zachte middelen, in stede van bedreiging en straf. Zij voegden er nevens: dat men daartoe moeste doen gelijk de Apostelen hebben gedaan, en prediken en leven, gelijk zij gepredikt en geleefd hebben, en alzoo - om iets te noemen - even als de Apostelen petrus en paulus, te voet behoorde te reizen, zonder geld, zonder voorraad. Dominikus hield het voor zeker, dat zulk een echt Apostolisch voorbeeld het volk behagen en winnen zou, en ook, langzamerhand, eene gewenschte hervorming in het gedrag der geestelijken zou

{==414==} {>>pagina-aanduiding<<}
uitwerken, en de schijnheilige godsvrucht der afvalligen doelloos zou maken.’ (⋆)
De Legaten waren aanvankelijk niet gezind zich naar dezen, meer verlichten dan gemakkelijk te volbrengen raad te schikken, doch het voorbeeld van diego en dominikus werkte met beschamende kracht, en allen togen barrevoets op weg: de Spanjaarden uit overtuiging, de Legaten uit Staatkunde.
De toon, dien men nu aansloeg, was gematigd, en de handelwijze waardig. Het was nu, alsof het Christelijk liefdebeginsel zoude zegevieren. De afgevallenen werden allerwege met minzaamheid opgezocht en met het woord bestreden. Openbare twistgesprekken, ongelukkige spiegelgevechten in de Christelijke Kerk, die meest allen op vervolging zijn uitgeloopen, werden nu gedurende 1206 en 1207 op de kasteelen van Verfeuil, Caraman, Pamiers en Montreal gehouden.
Te Pamiers vooral werd met de Waldenzen zulk een woordenstrijd gevoerd, waaraan ook de zuster en de gemalin van Graaf roger deelnamen, die de wederpartij zoo zeer in het naauw bragten, dat zekere broeder steve. zich niet wist te redden, dan met te zeggen: ‘Gaat heen, en houd ii met het spinrokken bezig, want het betaamt u niet in zulk een belangrijken strijd het woord te voeren.’ Te Montréal stonden de Bisschoppen van Villeneuve en Auxerre als bemiddelaars aan de zijde van Rome; voor de Waldenzen waren het rainaud de bot en antoine rivière.
Gewigtige punten werden daar behandeld. Rainaud de bot onder anderen beweerde de Mis en de leer der broodverandering in het Avondmaal te zijn strijdig met de Heilige Schrift. Zijn schriftelijk betoog werd in handen gesteld van Bisschop eusus, die een ijverig deel aan den strijd nam. Deze verzocht veertien dagen tijd om te antwoorden. Op den bepaalden dag bragt hij zijn antwoord, dat uitvoerig bewerkt was, en vier dagen duurde toen de mondelinge strijd, bij welken ook de Waldenzer Spreker

{==415==} {>>pagina-aanduiding<<}
groote eer verwierf, door de helderheid en juistheid zijner redenen. Hij verlangde ten slotte, dat, indien er geene dwaling bestond, 't hem bewezen wierde uit den Bijbel; maar dat bewijs zou niet met mond of pen, maar met vuur en zwaard gegeven worden; want eensklaps werd het gesprek afgebroken door eene tijding die elk verschrikte en den mond sloot: ‘De Kruisvaarders zijn in aantogt!’

Het zwaardgerigt.

I.

De gewapende bedevaarten naar het Heilige Land, en de moorddadige oorlogen tegen de Muzelmannen, met het teeken des kruises geheiligd, door de Kerk als verdienstelijk geroemd, en door hen, die men geloofde de sleutelen des Hemelrijks te bezitten, met de toezegging van schuldvergiffenis en van de erfenisse des eeuwigen levens beloond, hadden de Kruisvaarders in den waan gebragt en bevestigd, dat het regt en pligt was, hen, die zich niet aan de uitspraken der Kerk onderwierpen, of zich daartegen verzetteden, te vuur en te zwaard te verdelgen. Innocentius wist die meening aan te moedigen, en tot daden op te voeren; hetgeen hem te gemakkelijker viel, daar hij zonderling gelukkig was ten opzigte van den tijd, waarin hij zijn werk begon, en der omstandigheden onder welke hij handelde, en der personen, van welke hij zich bediende. Het doel werd dan ook bereikt. De driften werden opgewekt, en brandstichting, marteling noch moord ontzien; maar de Kerk werd tegen afval en aanranding versterkt en de oppositie vernietigd, of ten minste voor eenige eeuwen tot zwijgen gebragt. Dat heeft tranen en bloed gekost; maar wie het doel wil, moet niet terugdeinzen voor de middelen. Zoo dachten de mannen van het Schrikbewind in de vorige eeuw; zoo dacht vroeger lodewijk de Groote; niet anders dacht reeds de Derde innocentius.
Hij had het toegelegd op de vernedering van Graaf roger, maar nog meer op die van zijnen oom, den mag-
{==416==} {>>pagina-aanduiding<<}
tigen raymond, Graaf van Tholouse. Den laatsten viel hij in 1207 in een schrijven met groote hevigheid aan. Onder bittere scheldwoorden in vromen stijl, verweet hij dien zijne verdraagzaamheid, en bedreigde hem met een gewapenden inval in zijne Staten. Raymond getroostte zich dat, gaf den Heiligen Vader voldoening, en boog het hoofd voor zijnen Legaat.
Eene onbezonnen daad echter deed het vuur uitbarsten, waartoe uit het Vatikaan de brandstoffen waren aangevoerd. Waanwijs en trotsch, niet meer getemperd door raoul en den braven diego (beiden toen reeds ontslapen), schold de châteauneuf, in het begin van 1208, den magtigen Graaf te, St. Gilles, in diens aangezigt voor een meineedigen en dwingeland, en deed hem in den ban. Raymond in toorn ontvlamd, dreigde hem en zijnen vriend arnaud met den dood, en ongelukkiger wijze werd de Legaat, korten tijd daarna, op de reize aangevallen en door een onbekende vermoord.
Zoo ras de tijding van deze wandaad het Vatikaan bereikte, besloot innocentius het vergoten bloed met bloed te verzoenen. Raymond werd met den moord des heiligen mans beticht, en het geschikte oogenblik was alzoo gekomen tot eene kruisvaart tegen den moordenaar en tegen de zijnen.
De Paus riep de Bisschoppen, alle geestelijken, en den geheelen adel ten heirtogt op, om het onschuldige bloed op den kaïn der Kerk en diens afvallige onderdanen te wreken. De Paradijspoorten werden opengezet voor allen, die gedurende veertig dagen in dezen strijd de wapenen zouden voeren, en aan allen die deelnamen aan den togt werden dezelfde aflaten aangeboden, waarmede zij begiftigd werden, die naar Palestina ter kruisvaart togen. ‘Wij beloven’ - dus luidde onder anderen de Pauselijke bul - ‘aan al degenen, die de wapenen zullen opvatten, om den gezegden moord te wreken, vergiffenis en kwijtschelding van hunne zonden; en daar wij geene trouw behoeven te houden aan degenen, die het niet jegens God doen, willen wij allen te verstaan geven, dat een iegelijk, die aan gezegden raymond bij eede leen-
{==417==} {>>pagina-aanduiding<<}
pligtig is, of op eenige andere wijze aan hem verbonden, op Apostolisch gezag van elke verpligting ontheven wordt. Het is pligtmatig dat ieder Katholiek den genoemden Graaf vervolge, en zijn gebied overvalle. Wij vermanen u, dat gij trachtet de snoode ketters uit te roeijen, en dit met meer gestrengheid doet, dan waarmede gij de Saracenen zoudet behandelen. Vervolgt hen met onverbiddelijke hand. Berooft hen van hunne landen en bezittingen; verbant hen en stelt regtgeloovigen in hunne plaats.’
De Koning van Frankrijk werd ernstig uitgenoodigd zich aan de spitse van het magtige geloofsleger te plaatsen, maar filips august werd, door zijnen oorlog met jan zonder land en Keizer otto, weêrhouden aan den kruistogt persoonlijk deel te nemen. Evenwel met de verzwakking van een zoo magtigen vasal als raymond gediend, voegde hij vijftien duizend man bij het vrome, met zwaard en vuur op den Graaf en diens bezittingen losstormende leger.
Arnaud, de abt van het klooster te Citeaux, trok daarenboven met vele monniken het land door, vergeving van zonde en de zaligheid aanbiedende, om het leger te versterken. Gemakkelijker dan nu kon niemand de belooning verdienen; want voor den gevaarvollen togt naar Palestina deinsden velen terug. Toen Jeruzalem door de ongeloovigen hernomen was, zonk de moed, en lieten slechts weinigen zich bewegen om het kruis aan den schouder te hechten; de meesten althans bleven liever met hunne zonden te huis, dan den aflaat zoo ver te halen. Maar aan deze oproeping was ligter te voldoen, en ieder wilde ook gaarne toonen een getrouw dienaar van zulk een ijverigen Kerkvoogd te zijn.
Van alle kanten, uit Vlaanderen, Normandië, Aquitanië en Bourgondië stroomden strijdlustigen te zamen, die - tot onderscheiding van de Oostersche heirvaart - het kruis op de borst droegen. Meer dan honderd duizend mannen rukten tegen het Zuiden op, om de ketters - die sedert dezen kruistogt, naar het landschap waarop de eerste aanval geschiedde, zonder onderscheid Albi-
{==418==} {>>pagina-aanduiding<<}
genzen zijn genoemd - te verdelgen, en den verwaten moordenaar te straffen.
Deze onheilige bende onder de heilige banier van het kruis, werd bestierd en bezield door den abt arnaud. Aan zijne zijde waren de Aartsbisschop van Sens, de Prelaten van Clermont en Nevers, de Hertog van Bourgondië, de Graven van Nevers, van St. Paul en Auxerre, benevens een menigte van Tempelieren en Johanniter ridders; allen van wrok en haat tegen raymond nog meer dan tegen de ketters doordrongen. Maar niemand die feller hem haatte dan simon van Montfort, de Graaf van Leyeester. De blik diens eerzuehtigen vlamde bovendien naar de rijke bezittingen zijns vijands, welke hij nu, onder den schijn van een heilig werk te doen - kon meester worden. Zijne gehoorzaamheid aan de Pauselijke oproeping was de dekmantel zijner onbegrensde heersch- en hebzucht, aan welke alleen hij de heldenmoed en schranderheid, die hem onder de ridders van zijnen tijd deden uitblinken, dienstbaar maakte.
Het jaar 1208 verliep met de noodige toebereidselen; doch in het volgende werd de groote slag toegebragt.

II.

De Graaf van Tholouse stond bij die schrikwekkende uitrustingen verplet. Het Hof van Rome wees hem aan als een moordenaar en pest der menschheid, en alles wapende zich. De moed om den opkomenden storm des gewelds het hoofd te bieden ontzonk hem. Vastheid van beginselen lag niet in zijn karakter. Eerst had hij de uitroeijing der ketterij voorgenomen, daarna haar ongehinderd laten opwassen, toen hij eindelijk had ingezien, dat zij, die voor de vrijheid van hun geweten goed en bloed veil hadden, het meest Christelijke leven leiden; en dat die braafsten in wandel zijne beste onderdanen waren. Thans echter, daar 't Staatsbelang zijn hoofd en hart overheerschte, wilde hij niet zich wapenen en met die onderdanen den aanval te keer gaan, maar den storm verbidden door demoedig het hoofd in den schoot

{==419==} {>>pagina-aanduiding<<}
te leggen, en zich tot elken prijs met Rome te verzoenen. Hij doorzag de ware oogmerken van montfort, en achtte die verijdeld zoodra hij met het Pauselijke hof den vrede zoude getroffen hebben. Liever vernederde hij zich voor het Hoofd der Kerk, daar boetedoening geen schande was, dan den Graaf van Leycester in het bezit zijner Staten te zien, en als balling in ellende en schande om te zwerven.
Innocentius liet zich gemakkelijk tot eene onderhandeling bewegen, die de kracht der afvalligen verbrak. Vereenigd konden zij den triomf van het kruisleger onzeker maken, doch hunne versnippering maakte de verovering der gewesten van Graaf roger gemakkelijk, en bereidde die voor van Tholouse; welks verdediger zich nu bij voorbaat reeds zedelijk vernietigd had. De Paus roemde zelf het sluw beleid bij de onderhandeling, in welke hij zijn slagtoffer verstrikte.
Het is wel de moeite waardig als uit den eigen mond des Heiligen Vaders te hooren hoe krijgskundig hij te werk ging, om de overwinning te verzekeren. ‘Hoewel’ - schrijft hij aan zijne Legaten (⋆) - ‘de Graaf van Tholouse ons over het leengoed van Melgeuil smeekbrieven toegezonden heeft, kunnen wij toch zijn verzoek niet inwilligen; maar nadien wij behoorlijk en naauwgezet overwogen hebben, hoe het leger der kruisdragers tegen dit Graafschap dient te handelen, hebben wij gemeend u dezen raad te moeten geven, dat gij de les volgt van den Apostel, als hij zegt: (†) dewijl ik slim was, heb ik u met list gevangen, en hen, die de eenheid der Kerk verdeeld hebben, ook, door hen onderling te verdeelen, tracht meester te worden. Wanneer gij ziet, dat de Graaf zich onthoudt van anderen bij te springen, en voor zijne eigene belangen minder ijvert, zult gij niet aanstonds met hem beginnen; maar, terwijl hij door schrandere kunstgrepen om den tuin wordt geleid en bedrogen, op de andere ketters losgaan. Gij zoudt, om de trawanten van den Antichrist ten onder te brengen, met te vele

{==420==} {>>pagina-aanduiding<<}
zwarigheden hebben te worstelen, indien de Leviathan alle zijne vinnen te gelijk uitsloeg, en die allen op eens moesten aangegrepen worden.’
Dit is meer dan genoeg om een denkbeeld te geven van de goede trouw van Rome, bij deze handelingen over de verzoening met den boetvaardigen raymond. Hoe de zaak afliepe, alles was zóó berekend, dat zijn ondergang in elk geval zeker was.
Innocentius zond milo, een zijner geheimschrijvers, naar Frankrijk, schijnbaar met volledige volmagt, doch inderdaad onderworpen aan den Abt arnaud, die meer wist dan de geheimschrijver-zelf. Te Montelimar belegde deze eene vergadering van Bisschoppen en daagde den Graaf om voor haar te verschijnen. Eenmaal zijn eigen magt hebbende afgelegd, stond raymond in die van anderen. Het ging hem als ieder die zich-zelven wegwerpt: hij moet afwachten wie en hoe men hem opraapt. De Legaat deed het den Graaf tamelijk onzacht, en ten voordeele van zijnen zender. Hij eischte, dat raymond zeven zijner kasteelen aan innocentius zoude overgeven tot een onderpand van zijne trouw, en deed de Magistraten van Avignon, Nismes en St. Gilles zweren, dat zij zich van hunnen eed jegens hem als landsheer zouden ontslagen rekenen, indien hij zijn woord verbrak. Daarenboven moest het Graafschap Melgeuil, van dat oogenblik af, aan den Heiligen Stoel terugvallen.
De verootmoedigde raymond gaf alles toe en wierp zich boetvaardig in de nu opene armen des Pausen en van den Legaat. De laatste nam onverwijld de kasteelen in bezit, als nieuwe erfgoederen van petrus op den Franschen bodem, en ontbood den begenadigde tegen de maand Junij 1209 ter openbare verzoening naar St. Gilles; waarbij zeker lukas xv niet is nagelezen. Misschien ook meende de Kerkvoogd, die zich boven het geopenbaarde woord verhief, dat de broeder van den verloren zoon, als hem de verzoening diens boetvaardigen zondaars ware opgedragen geweest, gansch anders en beter zou hebben gehandeld dan de vader 't gedaan heeft. Geen wonder; want Farizesche beginselen, door een gemomd Pelagianisme ver-
{==421==} {>>pagina-aanduiding<<}
christelijkt, zaten ieder als in merg en been.... Maar laten wij op het godsdienstig verzoeningsfeest een blik werpen.
Half ontkleed, als boeteling, staat de ridderlijke Graaf in het voorportaal der Kerk in welke châteauneuf begraven ligt. De trotsche Legaat nadert en neemt hem eenen eed af, dat hij aan den dood des heiligen, nabij wiens graf hij staat, geene schuld heeft; alle de schaden door de geestelijkheid geleden vergoeden en nimmer aan een Joodengenoot eenig ambt vertrouwen zal. Daarop ontsluiten zich de kerkdeuren voor den boeteling, en hij treedt binnen. Valt milo hem nu om den hals, en drukt hij op dat hooge, maar doodsbleeke voorhoofd den kus der verzoening? - Neen, de Legaat werpt den Graaf een priesterlijken stool, als een koord om den hals, vat de beide einden in de linkerhand, en drijft hem voor zich heen, terwijl hij, half scherpregter half herder, hem met een bundel rieten op den rug kastijdt. Zoo wordt het offer gereinigd. Eerst daarna worden treurtoonen, die in de hooge kerkgewelven weêrgalmen, door het woord: ‘vergeving’ uit den mond van milo vervangen.
Nu de Graaf eenmaal als gebonden lag aan de voeten des Legaats, moest hij lijdelijk alles verdragen, en doen, wat hem werd opgelegd. Den volgenden dag moest hij zich verbinden, om alle voorstanders der ketterij gevangen te nemen, hunne have en goederen aan de kruisvaarders over te leveren, en voor ketter te houden elk dien de geestelijkheid als zoodanig zoude aanwijzen. Raymond verzocht nu, als eene gunst, zelf het kruis te mogen aannemen. Waarschijnlijk was dit eene Staatkundige handeling van den vernederden Vorst, om aldus het verdere kwaad, zoo mogelijk, af te leiden. De Legaat hechtte hem daarop het wollen kruis op de borst; maar zorgde behendiglijk voor de inzigten der Kerk, en deed hem zweren de aanvoerders van het kruisleger, ook op zijn eigen gebied in alles te zullen gehoorzamen. Wat bleef den armen Graaf nu over? De zoogenaamde verzoening van St. Gilles beschaamde en verbitterde den verguisden raymond, wiens gehoorzaamheid aan den Heili-
{==422==} {>>pagina-aanduiding<<}
gen Stoel nu zeker niet opregter zijn kon dan die van den Vierden hendrik na de verguizing te Canossa. Innocentius daarentegen was verheugd, dat zijn plan zoo uitmuntend was geslaagd. Ingenomen met de volledige onderwerping van den Graaf, en misschien zelfs vertrouwen stellende in diens beloften, gaf hij hem schriftelijk zijne blijdschap te kennen, dat de magt des Heeren zoo wonderbaar op zijn gemoed had gewerkt, en zijne hoop, dat hij zich de pauselijke genade verder zou waardig toonen. Maar innocentius voorzag niet, dat de Vorsten, die schijnbaar als zijne gehoorzame dienaren te velde waren getrokken, voor hunne eigene rekening zouden handelen, en den buit, dien zij voor de Kerk moesten veroveren, aan een ander geven.




Gedachten over de zelfstandigheid van den geest.

Door L.H. Verwey, Med. Doctor te Voorburg.

De zelfstandigheid van den geest der menschen is, sedert de vroegste tijden, een onderwerp van redenering en twist geweest.
Men bedoelt met die zelfstandigheid niet zoozeer eene zoodanige, die aan alles toekomt, wat meer of min duurzaam is; maar die den geest maakt tot een wezen op zich-zelven (ens sui generis).
Bij de aanneming eener onstoffelijkheid der krachten blijft, voor ons begrip, het bestaan van den geest, zonder zijn ligchaam, onaannemelijk; altans even moeijelijk te verklaren als het bestaan b.v. eener zwaartekracht zonder stof, eener levenskracht zonder organisme. Heeft men al aangetoond, dat de geest het werkzame beginsel des ligchaams is, en dus niet het uitvloeisel der chemisch-physische combinatie, die wij een organisme noemen, dan ontbreekt toch nog het bewijs voor eene zelf-
{==423==} {>>pagina-aanduiding<<}
standigheid buiten dat ligchaam; ofschoon niet kan worden ontkend, dat de eerste schrede tot erkenning der mogelijkheid en waarschijnlijkheid van dat afzonderlijk bestaan is gedaan.
Reeds aristoteles, die 384 jaren vóór christus werd geboren, zegt, ‘dat de ziel dat beginsel der werkzaamheid is, 't welk in een, voor het leven geschikt ligchaam, hetzelve werkelijk leven geeft.’ Hij zegt verder, ‘dat de ziel der dieren gevoelt, aan die des menschen daarenboven ook het denken toekomt, en dat, in betrekking tot hoogere werkzaamheden (het verstand of vernuft, λογοσ,), ook diens geest de onsterfelijkheid toebehoort.
Socrates, 469 jaren vóór christus geboren, hield de geest des menschen voor de beheerscher des ligchaams, zoo als God de beheerscher is der wereld. Hij nam zijne goddelijke Natuur aan en geloofde hem onsterfelijk. Het leven namaals hield hij voor een toestand van vergelding van goed en kwaad, en hij dronk met kalme gelatenheid den giftbeker, overtuigd dat hij dit leven met een beter verwisselde.
Plato, geboren 450 jaren vóór christus, hield den menschelijken geest voor bevrucht met een goddelijk vermogen door God, dien hij zich als de Geest des heelals voorstelde, en hij geloofde, dat de geest, na een deugdzaam leven, op eene volmaaktere; na een zondig leven, op eene nog onvolmaaktere planeet, dan de onze, (of ster) zoude overgaan.
De zelfstandigheid van den geest was dus in die tijden reeds bij deze drie der voornaamste Wijsgeeren aangenomen, en in lateren tijd werd zij eveneens b.v. door rené descartes, spinoza en anderen, als onbetwijfelbaar voorgesteld.
Latere Wijsgeeren, zoo als schelling, kant, hegel, krause (uit de 18de eeuw en de eerste helft der 19de) hebben zich evenmin van eene zoodanige zelfstandigheid des geestes afgescheiden.
Slechts sommige Wijsgeeren, en vooral die van den laatsten tijd, hebben de zelfstandigheid willen wegnemen,

{==424==} {>>pagina-aanduiding<<}
door den geest te verklaren voor een product der organische krachten (het gevolg der ontwikkeling van de physisch-chemische wetenschappen).
De Hoogleeraar schroeder van der kolk heeft onlangs, door de zelfstandigheid van den geest (de ziel) uit de verschillende ontwikkelings-tijdperken af te leiden, met het hem eigene talent getracht, de dwaasheid eener zoodanige stelling aan te toonen. Nogtans is menige bedenking daartegen in het midden te-brengen. Wij willen slechts ééne aanvoeren.
De Heer van hall, die op vier-en-tachtigjarigen leeftijd, in een lierzang vol frischheid en gloed, aan den genoemden Hoogleeraar opgedragen, (zie het laatstvorig Nommer van dit Tijdschrift, bladz. 416) de zelfstandigheid en onvergankelijkheid der ziel bezongen heeft, is veeleer aan te merken als een man, in den krachtvollen leeftijd, dan in dien van den grijsaard. Dat is het deel van hen, die hunne hartstogten in de jeugd beteugeld en in den mannelijken leeftijd gematigd hebben; die het leven in zekere kalmte hebben doorgebragt, zoowel naar ligchaam als naar geest (gezondheid en deugd).
De gelatenheid van socrates was niet zoozeer het gevolg van zijnen leeftijd, daar hij, den giftbeker ledigende, niet meer dan 69 jaren oud was, maar van de, uit zijne wijsgeerige denkbeelden voortvloeijende overtuiging, dat na dit leven een beter leven zoude volgen; van zijne verontwaardiging over de ondankbaarheid en verwatenheid des volks, en van zijne 50 dagen lang gerekte uitstelling van het doodvonnis, terwijl hij zich waardig betuigde de eervolste belooning te Athene te genieten; namelijk: op kosten van het algemeen in het Prytaneum onderhouden te worden.
In den hoogsten ouderdom, die de seneetus decrepitus wordt genoemd, nemen de faculteiten van den geest niet slechts af, maar begint zich eene zekere kindschheid in alles te openbaren, hetwelk niet zeer voor eene toenemende zelfstandigheid getuigt; terwijl het niet moeijelijk zoude vallen vele voorbeelden aan te halen, die in volstrekte tegenspraak staan met deze hoogere, in zich-zelve gekeerde rigting van den geest op lateren leeftijd.

{==425==} {>>pagina-aanduiding<<}

Zal de zelfstandigheid van den geest in de ontwikkelings-tijdperken blijken, dan moet dit zijn als de vermogens van het werktuig, waardoor zij haar aanwezen openbaart, hun toppunt van kracht hebben bereikt. In dien krachtvollen tijd moet ook de geest het toppunt dier zelfstandigheid op aarde bereiken, vermits alsdan de strijd tusschen goed en kwaad het meest van den wil vordert.
De zelfstandigheid van den geest is echter van twee zaken onafscheidelijk, namelijk: van persoonlijkheid en onafhankelijkheid; want zonder deze is de zelfstandigheid van den geest aan ieder voorwerp gelijk. Deze persoonlijkheid en onafhankelijkheid verschaft niet slechts den geest een eigen bestaan, maar daarenboven een voortdurend en eeuwig bestaan.
Een persoon is een vrij en vernuftig wezen.
Men kan eene in- en uitwendige vrijheid aannemen.
Men noemt de eerste ook de vrijheid van den wil (wilsvrijheid). Daar nu de daden van den mensch van zijnen wil uitgaan en het vernuft ten opzigte van deze daden of handelingen wetten geeft, die men wetten der zedelijkheid noemt, zoo wordt ook die vrijheid eene zedelijke, morele of ethische geheeten. Tot het begrip der vrijheid behooren de volgende kenmerken of vereischten: de wil moet in zijne besluiten onafhankelijk zijn van eene bloote natuurdrift of instinct, vermits anders de mensch, evenmin als het dier, zich boven de eischen der drift zoude kunnen verheffen; - de wil moet zich-zelven een doel van werking kunnen kiezen en elke daad uitvoeren of laten kunnen. Niet slechts het goede te willen behoort tot het denkbeeld van vrijheid, maar ook het kwade te willen; daar anders het zondigen eene onwillekeurige handeling zoude zijn; - de wil moet de middelen kunnen kiezen om een doel te bereiken en daartoe moet het vernuft den weg wijzen. Wel is het waar, dat men een vernuftig doel met slechte middelen kan bereiken, maar een goed doel wordt slechts met goede middelen verkregen. Men moet zich hier geenszins beroepen op de Godheid-zelve, die het kwade toelaat, of waarvan men zegt, dat Hij door het kwade soms het

{==426==} {>>pagina-aanduiding<<}
goede tracht voort te brengen; want dit ware ons op het standpunt der Godheid te plaatsen, terwijl er bovendien zonder kwaad geene beproeving en dus ook geene deugd zoude zijn. Ons vernuft, dat in het geweten een wachter heeft, zegt ons, als van zelf, dat slechte middelen verwerpelijk zijn. Het vernuft stelt het doel en kiest de middelen, de wil beslist over het doen of laten.
Het vernuft omvat de waarneming of beschouwing van datgene wat wij niet met de zintuigen, oog, oor, enz. waarnemen: het boven zinnen, tijd en ruimte verhevene, eeuwige enz. De voorstellingen van het vernuft zijn daarom niet zinnelijk waarneembaar of aanschouwelijk, maar beelden van het denkvermogen: idéën.
Het vernuft is de hoogste magtsontwikkeling onzer werkzaamheid, het edelste kleinood der menschheid, het ware evenbeeld Gods, waardoor de mensch zich van den eenen trap van volmaaktheid tot den anderen kan verheffen. De gelijkenis van den mensch op God is dus niet in zijn ligchaam gelegen maar in den geest, wiens kern het vernuft, het verstand of het denkvermogen is. Geen dier kan aanspraak maken op dat vernuft: dáárom blijft het steeds op denzelfden trap van volmaking, en is 't, niettegenstaande den invloed des menschen, in volmaking niet geklommen: dáárom bouwt het nog op dezelfde wijze zijn nest, en bezigt nog dezelfde middelen tot bevrediging van behoeften of begeerten: dáárom deelt het niets van aangeleerde eigenschappen aan zijne natuurgenooten mede; dáárom geeft het paard in de weide, onder zijne gelijken, geene teekenen van zijne dressure; dáárom eet ook de kunstigste hond de uitwerpselen, die hij op zijnen weg aantreft; en evenmin als dit geeft ook het verbergen van voedsel hem op vernuft aanspraak. Maar groot is ook het verschil tusschen het vernuft der menschen en dat van God. Ratio’ - zegt seneca - ‘diis hominibusque communis, haec in illis consummata est, in nobis consummabilis.’ De vraag of der godheid vernuft of verstand toekomt, is ongerijmd, daar zoodanige onderscheidingen op God niet van toepassing zijn.
Het vernuft is den mensch gegeven, ingeschapen: het

{==427==} {>>pagina-aanduiding<<}
kan aan den Oorzaak aller dingen door niemand gegeven zijn.
Vernuft nu en vrijheid drukken de persoonlijkheid uit, en daarom mist ook het dier, ofschoon hem eene zekere mate van vrijheid, b.v. van beweging enz. toekomt, het kenmerk der persoonlijkbeid. Daarom heft ook de wet de persoonlijkheid op van hen, die waanzinnig zijn of op eenige andere wijze toonen onvernuftig te handelen; zij stelt hen onder curatele.
Daarom houdt een slapende of een kind, hoewel tijdelijk van het gebruik des verstands en de vrije beschikking van den wil verstoken, niet op een persoon te zijn; want gedurende den slaap kan er geene sprake zijn van onvernuftige handeling, en bij het kind, wiens vernuft ontwikkelt, wordt de geheele persoonlijkheid meer en meer geldend, terwijl de wet hetzelve den tijd zijner persoonlijkheid aanwijst, door de meerderjarigheid.
Onafhankelijkheid noemt men de magt om over de met vernuft gekozene middelen te beschikken en het met vrijheid gestelde doel uit te voeren. Met andere woorden: wat besloten is gedaan te zullen worden, te kunnen uitvoeren.
Heeft toch al het vernuft een doel gesteld, en de middelen opgespoord om het te bereiken, en heeft de wil over het al of niet ten uitvoer leggen van dat doel, en het al of niet beschikken over de aangewezene middelen beslist, dan faalt nog de bereiking, zoo de magt, om over die middelen te beschikken, ontbreekt. Hier wordt de onafhankelijkheid vereischt, die verzekert, dat niets zich tegen de bereiking van het doel eener handeling zal verzetten.
Zonder vrijheid en vernuft is geene onafhankelijkheid denkbaar; zoo als ook gene zonder deze van geene waarde zijn.
Men neemt b.v. het besluit, zich naar eenige plaats te begeven en kiest tot dat einde, als middel om er te komen, het rijtuig. Dat is eene wijze en vernuftige handeling. De daad echter is daarmede niet volbragt, aangezien zich honderde hinderpalen tegen de bereiking

{==428==} {>>pagina-aanduiding<<}
van het voornemen kunnen opdoen. Hier moet de onafhankelijkheid de magt geven, om de hinderpalen weg te nemen of zich daar boven te stellen. De onafhankelijkheid moet dus de handelingen en hare uitkomsten verzekeren; want dat is onafhankelijkheid: dat men een doel stelt en het, trots alles, bereikt. Voorzeker valt al spoedig in het oog, dat niet zoo zeer de vrijheid en het vernuft, maar de onafhankelijkheid van den mensch beperkt is. Slechts het Hoogste Wezen is onafhankelijk in den hoogsten graad, nademaal Hij niet slechts de middelen kiest, maar schept, en er geene magt boven Zijne onafhankelijke daden gaat; niets zich dus kan verzetten tegen Zijnen wil; niets in den weg staat tegen Zijne absolute beschikking over de middelen tot bereiking van een doel.
De mensch heeft het vernuft en den wil ontvangen, maar de onafhankelijkheid moet hij verwerven en kan hij meer en meer deelachtig worden, naarmate hij zijnen geest vormt, en, vooral in een zedelijk opzigt, in heerschappij over zich-zelven toeneemt.
Zelfstandig is alzoo de geest, wanneer hij persoonlijk en onafhankelijk tevens is. Dán eerst bestaat hij voor zich als een zelfstandig wezen en bezit de vereischten om eeuwig te leven; want de onafhankelijkheid verzekert, als van zelve, de duurzaamheid.
De geest is zelfstandig, als iedere andere kracht of stof; hij is vrij en vernuftig, maar de onafhankelijkheid moet hij verwerven, om daardoor eene niet tijdelijke maar eeuwige zelfstandigheid te bereiken. De middelen om die onafhankelijkheid te bekomen, zijn de wil en het vernuft.
De kiem nu der onafhankelijkheid is het vermogen om te denken.
Omdat de mensch denkt is hij onsterfelijk.
Er is aan geen vrij en vernuftig handelen te denken, zonder dat denkvermogen. Dat vermogen is ook de heerlijkste en hoogste gaaf. Zij, die van bijna alle zintuigelijke gewaarwordingen verstoken waren, hebben nogtans duidelijk getoond, dat een denkende geest in hen

{==429==} {>>pagina-aanduiding<<}
zetelde; de slapende denkt zelfs in den droom; de ijlende, ja zelfs de krankzinnige denkt, al is het vernuft gekrenkt, de wil gebroken, de onafhankelijkheid gefnuikt. Nog in schijndooden toestand, als het geheele ligchaam de kenmerken des doods vertoont, als iedere beweging is belemmerd, dán nog denkt de geest. Wanneer alles rondom ons stil en eenzaam is, als bijna iedere prikkel des ligchaams rust, dán, en dán bovenal, is het denken inniger, zuiverder, verhevener, dieper, en in zulke oogenblikken gevoelen wij, dat wij geen ligchaam behoeven om te denken; dán zweeft de geest reeds in verre gewesten en dringt tusschen de wereldbollen door, zoekende naar dien Geest, die met geene oogen kan worden aanschouwd; maar waarnaar het verlangen (Schnsucht) onafwendbaar is.
Reeds in de zigtbare wereld neemt de onafhankelijkheid met de meerdere volmaaktheid der wezens toe. De beschaving, de ontwikkeling van kunsten en wetenschappen, alle uitvloeisels van het denken, vermeerderen onze onafhankelijkheid. Hoe veelvuldig is het voedsel; hoe veelzijdig de beweging van de eene naar de andere plaats; hoe uitgebreid zijn de middelen tot welvaart en geluk; hoe nemen zij allen toe!
Maar de onafhankelijkheid, die eeuwig is, is niet op het gebied der stoffelijke, maar der zedelijke wereld te zoeken. De geest kwam tot tijdelijke zelfstandigheid in het ligchaam; hij bekwam in de persoonlijkheid, of de vrijheid en het vernuft, de middelen om onafhankelijk te worden en daardoor eene eeuwige zelfstandigheid te bereiken, of, wat hetzelfde is, eene eeuwige duurzaamheid.
Onafhankelijkheid wordt bereikt door middel van vrijheid en vernuft; de wil besluit het goede te doen en het kwade te laten, het vernuft geeft de middelen aan de hand, of, met andere woorden: de wil besluit den geest onafhankelijk te maken, en het vernuft wijst daartoe het middel aan in de deugd.
Die zedelijke onafhankelijkheid, of volmaaktheid, of zaligheid, is het hoogste doel des strevens van den den-
{==430==} {>>pagina-aanduiding<<}
kenden mensch; het is niet mogelijk zich een verhevener doel voor te stellen.
De bereiking van dat doel heeft de Schepper niet buiten ons bereik gesteld, door er middelen voor te verleenen, die voor een eenig wezen ontoegankelijk zouden zijn, geenszins! de deugd is een middel in ieders hand. Omdat de deugd niet zoude afhangen van eenige zaak, heeft Hij het denken, dat de grondslag is der deugd en dezelve als middel doet erkennen tot eeuwige onafhankelijkheid, vrij gemaakt: want wat de mensch denkt kan slechts God weten. Opdat het denken zoude gerigt zijn op de deugd, heeft Hij eene stem, het geweten, in ons geplaatst, die 't ons zegt als wij het kwade denken. Zoo is er een onzigtbare beoordeelaar van het onzigtbare denken.
Wij gevoelen het, dat dit ligehaam eene geheele onafhankelijkheid in den weg staat, daarom wordt ook eenmaal déze hinderpaal weggenomen.
De gezondheid des ligchaams te bewaren is, zoo lang wij dat ligchaam bezitten, een dure pligt; want hoe gezonder het is, des te langer behoudt het zijne krachten, als werktuig van den geest, om hem zoo volkomen en zoo lang mogelijk te dienen: tot bereiking eener eeuwige onafhankelijkheid, duurzaamheid of zelfstandigheid.
Daarom grijpt de zorg voor de gezondheid van ligchaam en geest veel dieper in ons eeuwig welzijn, dan men gewoonlijk gelooft.
Daarom zijn krachtvolle grijsaards zoo eerwaardig, en is hunne stem zoo veelzeggend en gewigtig, omdat zij, van der jeugd af, het streven naar die eeuwige zelfstandigheid hebben begrepen, door beoefening van de deugd, die leert, dat, om het goede te bereiken, ook de middelen goed moeten zijn.
In den hoogsten ouderdom, als het ligchaam geen dienstig werktuig meer is voor den geest, dan blijkt het, dat de geest ook aan den eindpaal des levens rust, en terwijl hij, gelijk een slapende, slechts nog duistere voorstellingen heeft, wordt zijne kracht verjongd en

{==431==} {>>pagina-aanduiding<<}
verzameld. De kalmte des ouderdoms verleent de verfrissching van een kalmen slaap, en als de geest, bijna onmerkbaar, de bouwvallen verlaat, ontwaakt hij met nieuwe krachten om een anderen en meer verheven werkkring in te treden, waar de bereiking van het doel wordt verzekerd door onafhankelijkheid.
Onder de rimpels van den ouderdom blaakt niet een vuur en een gloed, maar de kalmte, die gelijk is aan rust. Die kalme en eerbiedwekkende rust is slechts het deel van hen, die den goeden strijd hebben gestreden, en door heerschappij over zich-zelven in den krachtvolsten leeftijd tot eene onafhankelijkheid zijn geklommen, welke alleen in staat is de vrede van den ouderdom te schenken.
Zoo bereikt de, in het ligchaam tot zelfstandigheid gekomen geest, door persoonlijkheid de onafhankelijkheid, en door deze eene eeuwige zelfstandigheid.
Nooit echter kunnen wij opklimmen tot de onafhankelijkheid van het Hoogste Wezen; niemand zal ook wenschen afgescheiden te worden van eene eeuwige en grenzelooze liefde.

De speelman in 't wolvenbosch.

(Eene bijdrage tot de geschiedenis van de uitwerkingen der muzijk.)

In den laatstverloopen zomer werd ik door een alles overweldigende zucht gedreven, om te gaan reizen. Ik was het leven in de stad, de bals, de concerten, en de kaartpartijen moede; de bloeimaand verscheen in al haren luister, de boomen herkregen hun jeugdig groen, de vogelen onthaalden den wandelaar op hunne melodieën. Elken morgen en avond, aan de roepstemmen mijner gepluimde zangers gehoor gevende, ging ik naar buiten, en luisterde naar de kleíne, kunstelooze concertgevers, en 't spect mij, dat het getal der choristen niet nog grooter ware; want de nachtegaal, die sopraan der bosschen, ontbrak nog aan den beminnelijken troep.

{==432==} {>>pagina-aanduiding<<}

Nu maakte ik de zeer eenvoudige aanmerking, dat, als ik mijne bosschen, valleijen en wouden, voor meer zuidelijke verwisselde, zeer waarschijnlijk mijne liefhebberij nog meer zou worden voldaan. Dus nam ik op een goeden morgen afscheid van mijne vrienden, die, minder gelukkig dan ik, de grenzen der hoofdstad niet mogten overschrijden, en begaf mij naar Parijs en vandaar naar Touraine. Stel u gerust, vriendelijke lezer of lezeres! ik ben niet voornemens u de steden welke ik bezocht heb te beschrijven, en de zandkorrels voor te tellen, over welke ik ging; nog minder om u de oevers van de Loire af te teekenen, die ik tweemaal op eene met rook bepluimde boot ben langs gevaren. Als gij mij vergezellen wilt, zal ik u, regt uit, vóórgaan naar de eenvoudige herberg in het dorpje Herbot, op zestien mijlen van Blois. Daar aangekomen was mijne eerste gedachte aan de keuken; want het reizen maakt mannen tot huishouders; maar terwijl ik mij met de zorg voor mijn avondmaal bezig hield, werd ik door een vrolijk gezang en de scherpe toonen eener viool in mijne gastronomische overleggingen gestoord. Ik opende den mond om naar de oorzaak dier gedruischmakende vrolijkheid te vernemen, toen de deur der groote kamer met drift opengestooten, mij den aanblik vergunde van eene frissche maagd, door het woordje ‘Ja’, waaraan het heil of onheil van een geheel leven hangt, zoo even in eene huisvrouw herschapen. Het bruidje, de dochter van den huize, was nog versierd met den bloemruiker en de maagdelijke kroon. Op dat gezigt begon ik te beven van vrees; niet voor de verschijning, maar voor mijn avondmaal. Wat toch kon ik, op eene bruiloft gekomen, voor mij nog goeds verwachten? - Met angst deed ik navraag en kreeg het gevreesde antwoord: ‘Er is niets meer...’
Reeds begon ik mij-zelven af te vragen, of ik 't met eenige eijeren en een stuk kaas zou kunnen stellen, toen de bruid een knappen jongen man bij de hand nam, mij dien voorstelde als haren wettigen echtgenoot, en er bijvoegde:
- Daar wij al den voorraad in beslag hebben geno-
{==433==} {>>pagina-aanduiding<<}
men, zullen mijn man en ik zeer gelukkig en er hoogst vereerd mede zijn, als gij u aan onze tafel wilt nederzetten en in onzen maaltijd deelen.
Deze uitnoodiging werd, door de jonge echtelingen, met zoo veel eenvoudigheid en gulheid gedaan, dat ik, zonder pligtplegingen, het vrouwtje mijnen arm bood en zoo gingen wij naar de feestkamer. Men was er juist aan tafel gegaan; doch ieder schikte wat op, en ik kreeg niet verre van de Koningin van den dag, een plaatsje tusschen eene schalksche boerin en een ventje, van wien ik tot in bijzonderheden zal spreken; want hij is de held van deze geschiedenis. De gasten, over mijne onverwachte inkomst verbaasd, beschouwden mij met die starende blikken, welke aan boeren en kinderen eigen zijn, en zoo veel de beleefdheid 't mij vergunde nam ik weêrwraak door hen ook eens op te nemen; hoewel 't mij anders onverschillig was of de gasten bruin of blond, jong of oud, schoon of lelijk waren. Om die reden keer ik dan ook maar dadelijk tot mijn buurman terug, dien het toeval zoo gelukkig naast mij had geplaatst, alsof 't mijn smaak daarin had geraadpleegd. Hij was een man van omstreeks veertig jaren; door de zon gebronsd, met diepliggende zwarte, door zware wenkbraauwen beschaduwde oogen van merkwaardige levendigheid, die hij, alsof de Natuur in hare voorzorgen ze nog niet genoeg beveiligd had, na elken opslag, met eene stuipachtige beweging telkens weêr nedersloeg. Misschien waren ze te zwak om den glans van 't licht lang te kunnen verduren. Die beweging gaf hem een onrustig en bijna woest voorkomen. Zijn beroep, als speelman van het dorp, bragt mede, dat vermaak en vreugde steeds met hem binnentraden; maar toch was hij ernstig. Door een der knoopsgaten van zijn blaauwen rok waren lange, roode linten gestrikt, en dat zinnebeeldig teeken van vrolijkheid maakte eene zonderlinge tegenstelling met het geheel van zijne eenigermate neêrslagtige persoon. In 't kort: hij droeg kenmerken van zonderlingheid, en dat boeide mijn aandacht.
Toen ik mij nederzette had ik reeds opgemerkt, dat

{==434==} {>>pagina-aanduiding<<}
hij, zelfs aan tafel, het onmisbaar werktuig, maar ook ondubbelzinnig kenteeken van zijn bedrijf niet aflegde, daar ik onder zijn servet duidelijk den vorm der viool onderscheidde, die, gelijk bij vele reizende muzijkanten, aan een koord hing, dat hij om den hals droeg. Een poosje later had ik gelegenheid nog iets anders in hem op te merken, dat vooral aan lieden van zijnen stand niet eigen is. Als vreemdeling was ik het voorwerp der oplettendheden van mijne vrolijke buurvrouw, en daar zij, gelijk ieder op het land, oordeelde eenen gast niet beter te kunnen onthalen, dan door hem te overladen met spijs, en te dwingen een flesch wijn per uur te ledigen, zat ik, van 't begin van den maaltijd af, op een wezenlijke pijnbank. Er waren oogenblikken, dat ik voor 't gezigt van den beruchten torquemada minder bevreesd zou zijn geweest, dan ik 't was voor den hals der flesch, die zich van vijf tot vijf minuten over den rand van mijn kolossale drinkglas boog. In een vlaag van wanhoop ontwapende ik mijne al te gulle plaaggeest, en zelf de flesch in bezit nemende, wendde ik mij naar den speelman, wiens glas ledig stond, en begon 't in te schenken.
- Schenk niet! Neen, om 's hemels wil, schenk niet! - schreeuwde hij met een stentorstem.
Verwonderd zag ik op. De man was bleek als een doode, en beefde als een popel in den storm.
- Geef mij een ander glas! - riep hij dof - ik wil water drinken!
En meteen, alsof hij een verdedigend wapen zocht, zag ik hem zijne viool aanvatten; zijne oogen waren star, en geheel zijn voorkomen teekende een angst zóó vreeselijk, dat ik, de nietige oorzaak in aanmerking genomen, hem voor krankzinnig hield. Na eenige minuten ontspanden zich zijne wezenstrekken, zijne hand liet de viool weder los, en zijn stoel nader aan de tafel schuivende ging hij weder aan 't eten; zoo als iemand weêr inslaapt nadat hij, door den nachtmerrie gekweld, in doodsangst is wakker geworden.
Mijne verbazing over die wijnvrees was zoo groot, dat

{==435==} {>>pagina-aanduiding<<}
ik er zelfs niet aan dacht om mijn wonderlijken buurman eenig leedwezen te betuigen over den hem aangejaagden schrik. Waarschijnlijk ook waren mijne blikken toen minder bescheiden dan mijne lippen; want de bruidegom moet er mijn verlangen in gelezen bebben om de oplossing van het raadsel te vernemen. Zich tot den speelman wendende, zeide hij:
- Kom, raboulot! ofschoon wij uwe geschiedenis weten, vertel ze nog eens; dat zal Mijnheer de grillen, die gij vertoont hebt, ophelderen, en goed zijn om u vergiffenis te bezorgen. Nu, kom aan, laat u niet bidden! Vertel 't geval nog eens, gij moogt dan een flesch water extra drinken, als ge wilt.
- Ik zal 't doen, plaaggeest! - antwoordde hij, nog meer dan anders met de oogen knippende - als gij dien nacht waart bij mij geweest.... maar, kom aan, daar ge 't toch wilt, zal ik vertellen.
Zich nu tot mij wendende, ving hij aan:
- In den verleden herfst was ik, even als nu, hier op een bruiloft, en na den maaltijd moest er gedanst worden; en ik - zoo als ge reeds weet - ben de man die de muzijk daar bij levert. Ik was op een ton gaan staan en riep onvermoeid, al strijkende op de viool, met luider stemme: La queue de chat! - En avant deux! - Balancez à vos dames! zóó ijverig, dat mijn keel ruwer werd dan een rasp. Daarom verzocht ik een glas wijn om mijne spraakdeelen te verfrisschen, en vermits 't een rijke bruiloft was, kreeg ik, in plaats van een glas, twee volle flesschen. Van tijd tot tijd, zonder erg daarin te hebben, dronk ik, en dronk ze ledig; zoodat ten twee ure in den morgen, toen ik van mijn voetstuk afdaalde en naar huis wilde gaan, het gebouw nog harder voor mij danste dan de gasten 't hadden gedaan, en de weg als een slang vóór mij uit kronkelde. Zonder 't te bemerken, zwaaide ik, in plaats van den gewonen weg te volgen, het wolvenbosch in. U, die hier onbekend zijt, moet ik zeggen: dat niemand, die wèl bij 't hoofd is, zich des avonds in 't wolvenbosch waagt; want dat wij 't zóó genoemd en zijn wezenlijken naam, 't bosch van

{==436==} {>>pagina-aanduiding<<}
Guérinct, bijkans vergeten hebben, heeft zijne reden.
Geen tien minuten misschien was ik er in of ik viel over een steen en kon maar niet weêr overeind komen; mijne beenen weigerden mij verder te dragen, en als een dronken mensch, mijn besluit nemende, strekte ik mij uit op de bladeren, die er wel een voet dik liggen, en sliep welhaast even goed alsof ik tot aan den neus in dons had gelegen. Ik weet niet hoe lang dat geduurd had, toen 't mij voorkwam, dat ik om en om werd gekeerd. Ik wilde eene poging doen om op te staan, toen mij een warme, vochtige adem tegenkwam, en van 't hoofd tot de voeten deed rillen. Die is te zwaar om van een mensch te komen - dacht ik, en bedroog mij niet; want ik werd als een stuk vleesch aan het braadspit rondgedraaid, door een verschrikkelijk grooten wolf, die nu het eene dan het andere gedeelte van mijn ligchaam berook.
In één oogenblik was ik nuchter en kreeg zoo veel verstand terug als noodig was om te begrijpen, dat de minste beweging mij doodelijk zou wezen. Ik weet niet of ik zou hebben kunnen schreeuwen; maar beproefde dat niet... de schrik had mij als verlamd... Er was één oogenblik waarin ik mij vrij waande, en den adem van het monster zich niet meer met den mijnen voelde vermengen; toen opende ik behoedzaam de oogen, maar zag hoe gruwelijk ik mij bedroog. Het verschrikkelijke dier was aan mijne voeten, en begon nu de boombladeren met zijn snoet op te hoopen en mij daaronder te begraven. Eerst mijne voeten, toen mijne beenen, vervolgens mijne borst. Meer dood dan levend hield ik mijn adem in; want het beest begon nu aan mijn hoofd. Hoe lang deze begraving duurde kan ik niet zeggen, evenmin als mijnen angst beschrijven. En toch, zoo lang als 't dier zich met mij bezig heeft gehouden, werd ik met tand noch klaauw beschadigd, en zelfs naauwelijks aangeraakt. Toen 't mij voldoende bedekt achtte, zag ik tusschen de bladeren door, die op mijn gezigt lagen, mijnen vijand zich naast mij nederzetten en met bloedroode oogen zijn werk beschouwen. In zijn open muil zag ik

{==437==} {>>pagina-aanduiding<<}
twee rijen tanden, die mij in de verbeelding reeds een voorgevoel gaven van het kraken mijner beenderen onder zijne beeten.... Eensklaps stond hij op; toen dacht ik dat mijn laatste oogenblik daar was, en beval mijne ziel in Gods genade; maar in plaats van zich op mij te werpen, keerde hij zich tot mijne groote verbazing om, bleef nog een poos onbewegelijk staan, alsof hij eenig plan overdacht, sloeg toen nog een blik op mij, en nam vervolgens in ééns, onder een afgrijselijk gehuil, zijnen loop naar het diepste van het woud. Naauwelijks was hij een paar honderd passen verwijderd, of ik wierp, met één sprong, mijn bladeren lijkkleed af, en zocht mij te redden.
Angstig luisterend tastte ik rond en trachtte in de duisternis den weg te vinden; bij elke schrede vreezende weder in den muil mijns afschuwelijken vijands te vallen. Ik hoorde altijd zijn gehuil, en dat, na eene poos, telkens weêr luider; maar het scheen mij nu toe, dat ook andere stemmen er op antwoordden. Het hart digtgeschroefd en met het koude zweet des doods op mijn voorhoofd bleef ik staan. Met ingehouden adem en uitgerekten hals plaatste ik mij achter een paar boomstammen, luisterde scherper en hoorde nu duidelijk een ander gehuil zich met dat hetwelk ik reeds kende vermengen. Nu ontzonk mij alle moed; want ik hield mij verzekerd, dat de tweede stem die was van de wolvin. - ‘Dus zullen er nu’ - dacht ik - ‘twee in plaats van een u aangrijpen en verscheuren!’ - Maar 't behaagde Gode anders! Bij de twee stemmen voegden zich, dacht mij, ook nog andere, en begrijpende dat ik, voortgaande, stellig verloren zou zijn, beklom ik den eersten boom den besten, zonder op diens hoogte of dikte te letten, en in het vaste besluit om dien niet te verlaten eer het dag was, en de wolven in hunne holen zouden zijn teruggekeerd.
Naauwelijks ter halver hoogte gekomen, zag ik, tot mijne verbazing, dat ik nog steeds op dezelfde plek was, en onder mij een viertal wolven verschijnen. Zij renden naar de plaats waar ik had gelegen, en daar gekomen liep de grootste vooruit, en regt er op aan. Deze was 't,

{==438==} {>>pagina-aanduiding<<}
denkelijk, die mij vroeger zoo goed bezorgd had. Ontdekkende dat zijn prooi verdwenen was, vertoonde hij eene ijzingwekkende woede, en woelde brullend met zijne pooten den grond om, en de anderen kwamen hem daarbij te hulp; doch niets vindende staakten zij hunnen arbeid en begonnen met kracht, naar alle rigtingen, de lucht in te snuiven. Eensklaps zag ik de vier neuzen zich naar de kruin van een boom wenden, en sidderde op het denkbeeld van ontdekt te worden. Zij beschouwden al de boomen tusschen hen en mij naauwkeurig, waarschijnlijk de rigting volgende die ik genomen had, stonden nu en dan een oogenblik stil, maar vervolgden dan weder het onderzoek, dat mij de haren te bergen rezen.
Ik telde eindelijk maar drie boomen meer tusschen hen en mij; toen maar twee; toen maar één;... en toen... was de geheele afstand verdwenen. Ik ademde bijna niet; mijn denkvermogen verliet mij; mijne beenderen kraakten reeds bij voorraad: een verdubbeld gehuil verkondigde mij, dat ik ontdekt was. Toen zag ik het schrikkelijke viertal zich oprigten, den boom omringen en mij den dood aankondigen, die onvermijdelijk scheen. De schrandere gedrogten traden eenige schreden terug, om een krachtigen sprong te doen en zich gezamenlijk tegen den boom, dien ik omkneld hield, te werpen. Zoo deden zij, en herhaalden 't, en bij elken aanval voelde ik den boom meer en meer waggelen. Nog weinige minuten, en dan, ontworteld neêrstortende, zou hij mij aan hunne woede overleveren.
Met eene uiterste inspanning van krachten beklom ik een hoogeren tak, in de flaauwe hoop van op een nabij staanden eik te kunnen overstappen, die meer veiligheid aanbood; maar toen ik de gevaarvolle overklimming beproeven wilde, raakte een der takken met mijne viool verward, die ik, even als nu, aan den hals had hangen, en deed, hoe meer ik poogde haar los te krijgen, hare vier snaren toonen voortbrengen, wier gezamenlijke klank afgrijselijk mogt heeten; ofschoon ik daar op dat oogenblik geen hinder van had. Wanhopend over de hindernis, die ik in mijne vlugt ondervond, trok en rukte

{==439==} {>>pagina-aanduiding<<}
ik met kracht aan het koord, om de viool los of het koord stuk te krijgen; en hoe feller ik trok, des te akeliger klonken de vier snaren. Maar ik voelde geene schokken meer van aanvallen op mijne schuilplaats: de boom stond en bleef onbewegelijk. Aan een wonder geloovende, daar ik de reden niet gissen kon van die eensklaps gevolgde stilte, op zulk eene geweldige bestorming, zag ik naar beneden en rondom; maar wat ik staarde, er waren geene wolven meer, en ik zag niets onder mij dan den omgewroeten grond, en de ten deele blootliggende wortelen van den boom, die mij droeg. De dieren waren verdwenen, slechts nu en dan hoorde ik hen nog huilen, en 't gehuil bewees mij dat zij vloden: mijne viool had mij gered. Ik kon naauwelijks aan mijne redding gelooven; maar toen ik de zaak begreep, en mijn instrument eindelijk loskreeg, verkeerde mijn pijnigende angst in de levendigste vreugde, en greep ik de viool op, waaraan ik mijn leven te danken had, en streek en kraste over de snaren, zonder mijn verheven zitplaats te verlaten, als een razende dolleman. Na eenigen tijd in dien half krankzinnigen toestand te hebben doorgebragt, keek ik nogmaals naar omlaag, en drong met mijne blikken rondom zoo ver mogelijk in de diepte, maar alles was rustig en stil; alles was eenzaam.
Toen klom ik af; doch zoo ras ik beneden op vasten bodem stond, vervolgde ik op nieuw, en al vlugtende, de helsche muzijk, die ik boven begonnen was. Nooit in mijn leven heb ik mijn arm instrument zoo mishandeld; want ik zaagde, dat het gekras en gepiep mij deed rillen en mijne tanden deed klapperen. Eindelijk bereikte ik den zoom van 't bosch en vervolgens den weg. De zon was inmiddels opgegaan, en daar ik mij nu als gered kon beschouwen, zonk ik op mijne knieën en dankte God, en deed eene gelofte van nooit weêr een droppel wijn aan mijne lippen te zullen brengen, en nooit van mijne viool te zullen scheiden, bij dag noch bij nacht.
Dat afschuwelijke geval is mij nog altijd levendig voor den geest, zoodat ik schier overal wolvenkoppen zie grijnzen, en elke poging van anderen om mij te doen

{==440==} {>>pagina-aanduiding<<}
drinken van den drank, die mij in een toestand bragt afgrijselijker dan ooit, gedurende eene eeuwigheid van een paar uren, door iemand buiten mij ondervonden is, gewaarwordingen in mij opwekt, die aan doodschrik grenzen. Ik hoop, Mijnheer! dat gij, de geschiedenis nu kennende, mij de onbeleefde wijze vergeven zult, waarop ik uwe goedheid heb beantwoord.
Ik verzekerde hem in allen ernst, dat hij volkomen geregtvaardigd was. Zijn verhaal had een diepen indruk op mij gemaakt.
- ‘Kom aan, jongelui!’ - riep hij, opstaande, uit - ‘al lang genoeg gekeuveld en geschranst! Moeten we heden niet dansen?’ - en op een stoel springende, schreeuwde hij, dat het huis er van klonk: ‘En place!’ - Ik vatte de hand der bevallige bruid en danste de eerste contre-dans met haar. Tegen middernacht bedankte ik haar en den bruidegom heilwenschend voor 't gulle onthaal, groette den speelman met onderscheiding, en begaf mij ter rust, in het vaste voornemen om den volgenden dag, maar in vollen zonneschijn, het wolvenbosch te gaan bezoeken.

(Naar lia muller.)

Over de titels Mevrouw en Jufvrouw.

Het is zonderling, dat in ons Land de gewoonte bestaat, om eene gehuwde vrouw Jufvrouw te noemen, wanneer haar echtgenoot niet tot de aanzienlijken behoort. Dat gebruik zondigt eigenlijk tegen de taal. Jufvrouw is eene verbastering van jonkvrouw, en dit weder van jonge vrouw. Bij gevolg is het onjuist eene gehuwde vrouw, vooral wanneer zij van zekere jaren is, Jufvrouw te noemen. Bij eene ongehuwde kan 't er meê door, daar de ongehuwde dames gewoonlijk zich gaarne als jong blijven voordoen, maar eene gehuwde vrouw, vooral wanneer zij moeder is, en reeds vele kinderen heeft, kan door niemand meer voor bijzonder jong worden gehouden. - Het woord mevrouw, daarentegen, is eene verbastering van mijne vrouw, en heeft twee beteekenissen.

{==441==} {>>pagina-aanduiding<<}
Neemt men vrouw in de beteekenis van meesteres, dan komt deze naam alleen aan vrouwen toe die meer of minder heerschappij voeren; maar neemt men vrouw in de beteekenis van huisvrouw, dan hebben alle gehuwde vrouwen regt op dien titel, die haar oorspronkelijk door haren man gegeven wordt, en vervolgens ook door anderen wordt gebezigd, om hare waardigheid van huismoeder, mater familias, aan te duiden.
Vanwaar mag het dan wel komen, dat de gehuwde vrouw, wanneer zij geen patriciër of regeringslid, advokaat of doctor, officier of burgerlijken hoofdambtenaar tot echtgenoot heeft, Jufvrouw genoemd wordt? Wij vinden de verklaring van die gewoonte in een oude barbaarsche instelling, die zoo wel bestond bij de heidensche Romeinen als bij onze voorouders, in de dagen van hunne onbeschaafdheid: slaven en lijfëigenen toch konden oudtijds geen wettig huwelijk aangaan (zie b.v. von rotteck, II, 3, § 24, 25, V, 3, § 15), en bij gevolg werden hunne vrouwen ook niet als getrouwd aangemerkt. Dat heeft natuurlijk invloed gehad op de vorming der taal; en de toepassing van het woord matrona, mevrouw, tot die klassen beperkt, waarin een wettig huwelijk geoorloofd was. Tot die klasse behooren eigenlijk alle vrije menschen; maar een geest van slaafsche afhankelijkheid aan den éénen, een geest van onderdrukking aan den anderen kant, heeft het gebruik van dien titel aan de vrouwen van niet aanzienlijken rang ontzegd. Dat zulk een ontaalkundig, slaafsch spraakgebruik in Nederland nog voortduurt is alleen daaraan toe te schrijven, dat wij vasthoudender van karakter zijn dan onze naburen, bij welke deze dwaasheid reeds lang is afgeschaft.
n.n.




Eene roos.

(Staaltje van Fransche zeden.)

Ons verhaal heeft ééne verdienste: 't maakt geen aanspraak op lof, en wenscht zelfs niet langer te leven dan

{==442==} {>>pagina-aanduiding<<}
de bloem wier naam 't draagt: een enkelen dag; een enkelen morgen.
't Betreft de roode of de witte roos niet, door hendrik van lancaster en den Hertog van York, op de Engelsche slagvelden rondgevoerd, alsof die welriekende bloemen alleen op lijken konden ontluiken.
Ook niet de Bengaalsche roos, door eene dichterlijke, edele jonkvrouw, als een bewijs van diep medelijden, gereikt aan karel I, toen hij naar 't schavot ging.
En ook niet de roode roos, welke een edeldenkend republikein, de Generaal marceau, uit de hand van eene liefdevolle, jeugdige maagd ontving, die hem, volgens dumas, hare redding had te danken.
Evenmin de pomponroos, welke de Dichter heine zegt te gelijk met een kus geroofd te hebben, van een venster uit hetwelk een rozenstruik en een zestienjarigjarig meisje, dat hij de eer niet had te kennen, hem toelachten.
Eindelijk ook niet de gele muskaatroos aan welke charles de bernard de geestige intrigue geknoopt heeft van een gemaskerd bal; - een bal, waar de rozen zoo spoedig verwelken, dat zij zelfs den dageraad niet beleven.
De roos die wij bedoelen is eene agaat-provincie-roos, vol digt gebladerte en in 't hart gekreukt: eene verscheidenheid van de Fransche roos. Wij hebben haar bijzonder gadegeslagen en beschrijven haar naauwkeurig; want wie schrijven wil moet tegenwoordig geleerd schijnen: doctus cum libro (zoo geleerd als een boek).
Onze roos ontluikt aan een heester van naauwelijks anderhalven voet hoog, die de schaduw bemint en geene bijzondere kweeking vordert. Zij heeft dus geene voorname airs, maar is toch zeer bevallig en sierlijk. Rond en vast is haar kelk uit acht of tien bladerkringen gevormd, van kleur als violet-purper; eerst donker, doch wat bleeker in haar volkomensten bloei. Hoe vrolijk en levendig de bloem er ook uitzie, bemint zij toch de eenzaamheid; want zelden vindt men twee bloemen aan denzelfden tak.

{==443==} {>>pagina-aanduiding<<}

Vòór eenige jaren was er, tegen het einde van den bloeitijd, maar ééne enkele roos van die soort te Chennevières aan de Marne, en deze bevond zich in den bekoorlijken tuin van een rijken Brit, william cope genaamd. Die roos, de laatste van het jaargetijde, scheen ook de schitterendste. Zij prijkte aan een stengel met zeven bladeren, en zag er zoo bekoorlijk en maagdelijk uit, dat de bijen er gretig om heen fladderden; maar vooral was zij een voorwerp van hevige begeerte voor edmond esteval, een der vele jeugdige advocaten te Parijs.
Deze wandelde langs een heg van hagedoorn, over welke heen hij de roos ontwaarde. 't Was duidelijk, dat hij haar in zijn bezit wenschte, maar geen middel zag om haar te bekomen, toen toevallig de eigenaar, in een wijden kamerrok gewikkeld en eene sigaar rookende, aan een der vensters van het landhuis verscheen.
Edmond ging stout de plaats op, trad op het huis af, groette met koelheid den eigenaar, en zeide:
- Mijnheer! ik heb dezen morgen de bloemmisten, twee uren in 't rond, vruchteloos bezocht om eene agaatprovincie-roos te bekomen.
De Engelschman blies een rookwolk uit, en antwoordde even koel:
- Als ge tien uren in 't rond zoekt, zult ge misschien beter slagen.
Edmond hernam, met eenige ontroering:
- Dat wilde ik doen, toen ik zag dat er zulk eene roos in uwen tuin is; en ik dacht, dat gij wel zoo goed zoudt willen zijn om mij die af te staan.
De Brit blies nu een dikke rookwolk uit, en zeide met dezelfde koelheid:
- Ik zal die roos aanbieden aan Mejufvrouw leonie bellanger.
- Maar dat wensch ik te doen, Mijnheer william cope!
- Dat is niet mogelijk, Mijnheer edmond esteval! Reeds langer dan eene maand biedt gij dagelijks Mejufvrouw leonie die bloemen aan, welke zij bijzonder bemint, en 't is billijk dat nu eens de beurt aan mij kome.
- Dan zullen wij elkander daarover nader moeten spreken.

{==444==} {>>pagina-aanduiding<<}

- Gaarne, ik ben terstond tot uwe dienst. Wees zoo goed binnen te komen.
De Engelschman rookte bedaard voort, kleedde zich even bedaard aan, en ging toen, met een paar degens onder den arm, in het vertrek waar edmond hem wachtte.
- Zijn die wapens naar uw genoegen?
- Volkomen.
- Ik zal mijn bediende meênemen. Gij kunt den uwen in 't voorbijgaan afhalen. Andere toeschouwers hebben wij niet noodig.
- Zal de roos den overwinnaar behooren?
- Zeker.
Zij gingen. Na verloop van een half uur stonden zij met hunne bedienden in een boschje, op eene opene plek.
Cope trok zijn rok uit; zijn breede borst, een milo van Crotona waardig, werd zigtbaar onder het fijne batisten hemd, en zijn regelmatig en schoon gelaat droeg geen schijn van eenige aandoening. De blikken van esteval, daarentegen, fonkelden en drukten hevige ontroering uit. Hij was minder forsch dan de blonde zoon van Albion, maar slanker van gestalte.
De tegenstanders stelden zich en garde; doch cope deed eene schrede terug, en sprak:
- Nog een woord, Mijnheer esteval! Ik zou geen rust hebben als ik u doodde zonder u vooraf gezegd te hebben, dat gij vruchteloos hoopt de hand van Mejufvrouw leonie bellanger te verkrijgen; want ik ben met haar verloofd.
- Gij! - schreeuwde edmond.
- Ik. De zaak is gisteren avond tusschen haar, en haren vader en mij besloten.
- Dat is niet mogelijk. - hernam edmond. - Zij bemint u niet... Zij...
- Zij ziet u niet met onverschilligheid. - ging cope voort - Ik weet dat; zij heeft 't mij gezegd; want zij is even opregt als bekoorlijk. Maar zij heeft er bijgevoegd, dat zij zal trachten mij te beminnen als haar echtgenoot, en dat is alles wat ik van haar verlang. Ik ben er zeker van, dat zij mij eenmaal beminnen zal.

{==445==} {>>pagina-aanduiding<<}

- Hoe hebt gij haar die belofte kunnen ontrukken?
- Ik heb haar niets ontrukt. - sprak hij, en na den knechts bevolen te hebben zich een oogenblik te verwijderen, ging hij voort - Haar vader, in ongelukkige ondernemingen gewikkeld, heeft, om staande te blijven, tweemaal honderd duizend franes noodig. Ik verschafte hem die, en verkreeg er voor wat ik verzocht: de hand van zijne grootmoedige dochter, die ik bemin.
Edmond was als versteend. Aan de waarheid der mededeeling twijfelde hij niet; want hij kende william cope voor een man, die tot geen logen in staat was. Tranen sprongen hem uit de oogen, hij kon geen woord uitbrengen.
- Gij ziet - hernam william - het is nutteloos dat wij vechten. Ik alleen heb voortaan 't regt Mejufvrouw bellanger bloemen aan te bieden.
Die woorden gaven edmond zijne bewustheid terug; hij deed zich geweld aan, en riep:
- En garde, Mijnheer! En garde!
- Gij wilt dan volstrekt!?
- En garde! - riep edmond in wanhoop.
De degens kruisten zich, en edmond zeeg, zwaar gekwetst, ineen. De knechts droegen hem in een rijtuig en bragten hem naar zijne woning, waar hij verbonden werd. De wond was gevaarlijk, vooral wanneer de ziel des lijdere niet tot rust kwam.
Leonie bellanger was een bekoorlijk meisje van zeventien jaren. Sedert een jaar had edmond haar gekend en reden gehad om zich met wederliefde te vleijen; terwijl hij haar beminde met die hartstogtelijke, innige aanbidding, welke òf het hoogste geluk òf de onlijdbaarste smart in haar gevolg heeft. In de hitte der koorts uitte hij geen ander woord dan de naam: leonie.
Bij 't bedaren der koorts verwijderde hij onder een voorwendsel den knecht, die hem bewaakte; stond op, kleedde zich aan, en sleepte zich - hoe 't mogelijk is geweest blijft een raadsel - naar den tuin van william cope.
De roos zat nog op haren steel; de gelukkige Brit had haar nog niet geplukt.

{==446==} {>>pagina-aanduiding<<}

De koorts moet de krachten des lijders bovennatuurlijk hebben opgewonden; althans het gelukte hem door de heg te dringen, zich van de roos meester te maken en met den geroofden schat te ontkomen. Maar nu met elken stap verminderde zijn overspannen kracht, en toch bereikte hij een klein bloemperk, onder de vensters der woning van den Heer bellanger: daar zonk hij bewusteloos neder.
Het geluid eener welbekende stem deed hem, als door tooverkracht, herleven. Kruipend kwam hij onder een openstaand venster en daar, verscholen achter een welige bremstruik, hoorde hij leonie spreken met haren vader, die als oud-Kolonel den ruwen maar hartelijken toon had der oude krijgslieden.
- Waarachtig, lieve! ik herhaal het - sprak de vader - dat offer is boven uwe kracht! De verbindtenis die gij uit liefde voor mij hebt aangegaan, maakt u ongelukkig. Dat zie ik en, duizend bommen! dat moet niet zijn. Ik stel mijn geluk niet boven het geluk van mijn kind.
- Vader! - antwoordde leonie met hoorbare aandoening - als gij maar gered zijt! Wat mij betreft - ja, ik heb 't u gezegd, dat ik vertrouwd was met de gedachte de echtgenoote te worden van edmond....
- Die goede jongen! Die brave! Een jongeling vol talenten en moed!
- Ik ontveins niet dat het mij zwaar valt....
- Onmogelijk is 't woord!....
- die hoop,... die mij dierbaar was, vaarwel te zeggen, maar dat zal slijten.... zeker... de Heer cope is een goed en edelmoedig mensch.... Ik zal trachten hem te beminnen.... De dienst die hij u bewijst, mijn vader! is immers van zoo groot gewigt!
- Gewigtiger dan gij kunt berekenen, mijn kind! maar voor niets ter wereld zou ik toch u willen opöfferen. Neen, ik bemin u meer dan al de schatten der aarde. Liever dan u op te offeren trotseer ik de schande die mij bedreigt!
Dit zeggende sloot hij haar in vervoering aan zijne borst.

{==447==} {>>pagina-aanduiding<<}

Edmond hief smartelijk zijn hoofd op, en zag voor het venster het edele meisje aan de vaderlijke borst leunen, gelijk eene bloeijende klimplant aan den krachtigen eik. Zóó was zij vol engelachtige schoonheid. Hij zonk weêr neder en groote tranen vloeiden langs zijne wangen.
- o Mijn hart! Hoe bemin ik haar! - zuchtte hij.
Leonie hernam:
- Het is besloten, mijn vader! ik huw met den Heer cope; maar verzoek u mij te helpen bewerken, dat ik, met of zonder mijnen echtgenoot, eenige maanden bij mijne tante in Tourraine doorbrenge; want ik moet edmond vergeten, en daarom niet meer hem zien.
Dit zeggende voelde leonie haar hart te zamenkrimpen.
- Ik begrijp dat; hem te zien zou u grieven... Inderdaad, ik heb grooten lust om de tweemaal honderd duizend francs terug te zenden.
- Vader! neen, dat niet; want uw ongeluk zou ik besterven.
- Nu dan, 't is goed. Daar gij mij geholpen wilt zien, blijve 't zoo - ik zal er mij in schikken, en voor u bidden, mijn kind!
Naauwelijks was dat gezegd of de Heer cope werd aangediend.
De rijke Brit had iets van zijne gewone bezadigheid verloren; zijn gelaat teekende zelfs eenige ontroering, hetgeen gelijk stond met geheele verwarring van geest bij anderen; - te naauwer nood groette hij.
- Is hij hier? - was zijn eerste woord.
Leonie en haar vader zagen hem verwonderd aan.
- Wie? - vroeg de Heer bellanger.
- De Heer estival.
Die naam deed leonie onwillekeurig schrikken.
- Neen. - sprak ze bevend. - Hij is niet hier.
- Dat is zonderling, zeer zonderling! - riep cope uit - Verbeeldt u dat ik eene roos had; een heerlijke agaat-provincie-roos, de laatste van hare soort, misschien, in 't geheele land. Die roos wilde ik u komen aanbieden; welnu, zij is verdwenen, en de Heer esteval is ook verdwenen. Ik verklaar u, dat het zonderling is.

{==448==} {>>pagina-aanduiding<<}

- Maar wat wilt gij zeggen, Sir william? - vroeg de Heer bellanger met ongeduld - Verklaar u nader!...
- Wat ik zeggen wil, mijn waarde Heer? - Ik wil zeggen, dat men mij eene roos heeft ontvreemd, om welke ik dezen morgen heb moeten duëlleren met den Heer esteval, en dat ik die roos nu zoek, en haar hier dacht te vinden.
- Hoe! Gij hebt met edmond geduëlleerd! - riep leonie uit, verbleekt als een lijk.
- Hij wilde volstrekt; hij heeft er mij toe gedwongen, en ik meende hem goed genoeg getroffen te hebben, om hem een paar weken te bed te houden. Maar ik kom nu van zijne woning en hij is weg.
Leonie begreep alles; zij kruiste hare handen over de borst alsof zij het zwoegen van haar hart wilde bedwingen, en zonk jammerend bij het venster op een stoel neder.
- o Die ongelukkige! - riep zij uit - Waar mag hij zijn?
Toen rees een man, wit als een geest, achter de bremstruik op, en stak haar eene roos toe.
- Ik vergeef u, leonie! - stamelde hij - Bewaar deze bloem, tot eene gedachtenis aan hem, die u meer lief had dan het leven.
Cope trad toe om de bloem te grijpen, maar leonie voorkwam hem, doch slaakte tevens een gil; want zij had edmond gezien, en gezien dat hij den dood nabij was, en bezweek zelve, en viel in eene ziekte, die haar weken lang aan den oever des doods deed zweven.
Toen zij beter werd lag edmond reeds lang in het graf.
Eerst een jaar daarna werd zij de gade van cope.
De Engelschman was goed, en beminde haar, en gaf haar reden om ook hem te beminnen. Zij was niet ongelukkig, en toch bleef haar steeds eene onverwinnelijke droefgeestigheid bij. Zij bewaarde een geheim, dat in verband stond met hare eerste, altijd heilige liefde, waarvan de indruk voortleefde in haar hart; gelijk eene vaas altijd doortrokken blijft van den geur der kostbare specerij, die er eenmaal in was besloten.
Niet vele jaren overleefde zij haren trouwdag, en toen zij den dood voelde naderen, deed zij zich een ebbenhouten kistje brengen, waarvan zij den sleutel immer had bij zich gedragen, en opende het, en nam er een verdroogde bloem uit, en drukte die aan hare lippen.
Dat was de door esteval geroofde agaat-provincie-roos.





{==449==} {>>pagina-aanduiding<<}

Mengelwerk.

De albigenzenstrijd.

Door J.H. Sonstral.

(Vervolg en slot van bladz. 422.)

Het zwaardgerigt.

III.

Toen de magtige Graaf van Toulouse zoo niet vernietigd, dan toch onschadelijk gemaakt was, rukte het kruisleger naar Languedoc op. Aan het hoofd stond de Abt van Citeaux, met een staf van andere hooge Kerkvoogden, en onder dezen ook de eerst zachtmoedige dominikus. Den vrede niet kunnende bewaren, scheen hij den krijg tot razernij te willen opvoeren, en hief het kruis ten verderve omhoog, gelijk mozes zijnen staf in den slag tegen amalek. Als een duivel in de gedaante des lichts, elk met woede en moordzucht vervullende, snelde hij, in een lang wit kleed en zwarten mantel, van bende tot bende, en schreeuwde wraak over de veroordeelden.
De ongelukkige Graaf van Beziers, op wiens grondgebied het goddelooze plonderplan volvoerd zou worden, spoedde zich naar Lyon in het leger en bad om vrede, maar hij vond geen gehoor, en zijne ontschuldiging werd met versmading afgewezen. De Kruisvaarders waren gekomen om te kastijden en voordeel te behalen: genade bewijzen doet niemand die voor de Kerk strijdt. Er bleef roger dus niet anders over, dan zich tot het uiterste te verdedigen, en, zoo hij voor de overmagt bezwijken moest, met eere te vallen.
Het eerst plantte het leger de bloedvlag voor de wallen van Beziers, en riep het Katholieke gedeelte der inwo-
{==450==} {>>pagina-aanduiding<<}
ners op om de ketters uit te leveren, of, daartoe buiten staat zijnde, de stad te verlaten. De mannen van Beziers echter wilden tot geen van beide overgegaan, en alle de ingezetenen, Katholieken en ketters, sloegen de handen ineen tot dappere tegenweer.
De stad bezweek op den een-en-twintigsten Julij 1209. Stormenderhand drongen de belegeraars over de met dapperheid verdedigde wallen. De moord werd algemeen, de gruwel niet te breidelen. De duivelen schenen uit de onderwereld opgedoemd met het kruis in de hand, om zich met helsche woede aan bloed te verzadigen. Onverantwoordelijk inderdaad, dat ten minste de geestelijkheid geene maatregelen had genomen, om zoo groote bloedvergieting te verhoeden. Maar de wraakzucht was bij haar nog feller dan bij den gemeenen soldaat, omdat zij op rede steunde, en wien is 't onbekend, dat de rede, wanneer de hartstogten woeden, naar hunne bewegingen draait, gelijk de wêerhaan op den toren, wanneer de orkaan uit alle windstreken loeit. Caesarius een monnik van Heysterbach, verhaalt, dat de aanvoerders der kruisdragers vóór den aanval aan den Legaat arnaud vroegen: hoe te handelen bij 't nemen der stad, om te voorkomen, dat niet de Katholieken te gelijk met de ketters gedood werden; maar dat de Abt - waarschijnlijk uit vreeze dat, indien er uitzondering wierd gemaakt, eenige ketters zouden ontkomen, door zich voor Katholiek uit te geven - kortaf antwoordde: ‘Slaat maar dood; de Heer kent de Zijnen!’ - Zoo bitter heeft zelfs een voltaire nimmer geprofaneerd. Twintig duizend lijken lagen in de leêg gemoorde huizen uitgestrekt. Kunne noch ouderdom werd ontzien; geene schuilplaats beveiligde tegen het bloeddronken zwaard. Zeven duizend menschen hadden in de magdalena-kerk eene schuilplaats gezocht. De priesters hieven voor het altaar, dat het heilig ligchaam bevatte, hunne smeekende handen op tot God; maar de soldaten van het kruis staken de kerk in brand, en de ongelukkigen vonden den dood in de vlammen.
Van daar trok het leger op naar Carcassonne, in welke

{==451==} {>>pagina-aanduiding<<}
plaats Graaf roger zich geworpen had, en die zich aanvankelijk met meer geluk verdedigde. In zijn prangenden nood riep roger de hulp en tusschenkomst in van zijnen bloedverwant, en voor een gedeelte zijnen leenheer, pedro I, Koning van Arragon. Deze ridderlijke Vorst, de schrik der Saracenen op het schierëiland, snelde dadelijk, in persoon, doch ongewapend, als een bode des vredes, zijnen benarden vriend, bloedverwant en vassal ter hulp. De Graaf zeide hem, met grond, dat het geloof slechts een voorwendsel was, om hem en zijnen oom raymond van hunne Staten te berooven; zoo als dat genoegzaam bleek uit den gruwel, dat bij 't uitmoorden van Beziers zelfs de priesters in hun outergewaad niet waren ontzien. Hij verklaarde uit dien hoofde voornemens te zijn om met het zwaard in de vuist te sterven, liever dan zich over te geven aan bloedhonden, zoo als de Legaat getoond had er een te zijn. ‘Ofschoon’ - voegde hij er bij - ‘velen mijner onderdanen in Carcassonne eene belijdenis aankleven, die met de leer der Roomsche Kerk strijdt, zijn zij echter menschen, die mij nimmer hebben verongelijkt, maar integendeel in dagen van nood mij altijd trouwhartig hebben gediend. Om deze hunne diensten zal ik hen dan ook nimmer verlaten, gelijk ook zij beloofd hebben hun goed en bloed te zullen opzetten voor mij. Ik hoop, dat de Redder der verdrukten ons zal bijstaan tegen deze kwalijk beraden menigte, die, onder voorwendsel van den Hemel te dienen, eigene woningen verlaten hebben, om die van anderen, zonder reden, regt en barmhartigheid, te plunderen, verwoesten, verbranden en uit te moorden.’
Na dit gesprek begaf de Koning zich tot den Legaat, bij wien hij vele edelen en prelaten vereenigd vond. ‘Ik heb’ - sprak hij daar - ‘den Graaf, mijnen bondgenoot, in hooge mate geërgerd gevonden over de onmenschelijke handelwijze met zijne onderdanen van Beziers; hij is van de overtuiging doordrongen, dat, vermits noch Roomsch-Katholieken, noch zelfs priesters verschoond worden, de aangevangen oorlog geenszins de godsdienst tot oorzaak heeft. Ik hoop, dat het Gode bebage, hem

{==452==} {>>pagina-aanduiding<<}
zoo gunstig te zijn, dat hij zijne onschuld, en de billijkheid zijner reden om zich te verdedigen, voldoende in het openbaar kunne staven. Rekent er volstrekt niet op, dat hij en de zijnen zich op bescheidenheid zullen overgeven; daar zij uit ervaring weten, dat gij allen, die in uwe handen vallen, van kant maakt. Het is nimmer gebleken goede Staatkunde te zijn, een wederpartij tot wanhoop te drijven. Als de Legaat tot eene dragelijke overeenkomst met den Graaf en zijne onderdanen besluit, zal die zachtheid veel eer de Albigenzen in den schoot der Kerk terugbrengen, dan buitensporige gestrengheid. Bedenkt bovendien, dat de Graaf, nog jong en Roomsch-Katholiek, ongetwijfeld goede diensten bewijzen kan, om zijne onderdanen, die een onbepaald vertrouwen in hem stellen, tot gehoorzaamheid aan de Kerk te bewegen.’
Toen de Koning had uitgesproken verzocht hem de Legaat zich te verwijderen, opdat men konde beraadslagen over hetgeen in het belang der zaak noodig en dienstig was. De raadpleging duurde niet lang, en de Koning weder binnen geroepen zijnde, antwoordde hem de Legaat als volgt: ‘Uit aanmerking van uwe tusschenkomst zal ik den Graaf in genade aannemen. Hij kan met elf der zijnen uitgaan met zijne goederen. Het overige volk echter, dat zich in Carcassonne bevindt, moet aan mijne bescheidenheid worden overgegeven. Maar niemand behoeft zich deswege te bezwaren, daar ik de Legaat van den Paus ben [eene zorgelijke geruststelling na zijn advies over de Katholieken in Beziers]. Allen moeten naakt uittreden, zonder hemd, of eenige andere bedekking. Graaf roger zal in goede bewaring gesteld, en zijne bezittingen zullen overgegeven worden aan den toekomstigen Heer van zijne landen, die tot hunne welvaart zal gekozen worden.’
De man die zoo sprak, moet zonderlinge begrippen van genade hebben gehad; maar hij dreigde niet met plundering en moord, en dat was inderdaad reeds veel.
De Koning, die andere denkbeelden van genade had, poogde meerdere zachtheid te verwerven; doch te ver-
{==453==} {>>pagina-aanduiding<<}
geefsch. De Legaat noemde zijne bepalingen gunstig; wel wetende, dat een toeleg door hem gesmeed, alle onderhandeling weldra overtollig zou maken. Hij had een verrader gevonden, die den Graaf bepraatte om gehoor te geven aan een voorstel om zelf in het leger te komen, ten einde, zoo 't heette, te onderhandelen in persoon. De Graaf liet zich vangen; te ligtgeloovig vertrouwende op het woord, dat hij onverlet kon terugkeeren, indien de handeling niet tot wederzijdsch genoegen afliep.
Roger verscheen dan in tegenwoordigheid van den Legaat, en bepleitte met warmte de zaak der belegerden. Hij hield mede hem voor, dat verschoonende maatregelen beter doel zouden treffen bij de Albigenzen, dan gestrengheid; zachtmoedigheid, geenszins verbittering, zou hunne harten tot bekeering openen. Zeker wist hij, dat de belegerden zich veeleer zouden laten begraven onder de puinhoopen der stad, dan onteerende voorwaarden aannemen. - De Legaat antwoordde hem met ijskoude onverschilligheid, in de zegepraal des verraad: ‘Met volle gerustheid omtrent den uitslag, laat ik het volk van Carcassonne beslissen wat het wil aannemen of verwerpen. Maar gij hebt er, van nu af aan, niets meer mede te maken; want gij zijt mijn gevangene, en zult dat blijven, totdat de stad zal zijn ingenomen en teruggebragt tot haren pligt.’
De Graaf had zijne vrijheid verloren, en weldra ook zijn leven; want zijne vijanden deden hem omkomen in den kerker. Koning pedro keerde teleurgesteld en verbitterd naar zijne Staten terug. De stad werd in de maand Augustus ingenomen, doch de ingezetenen bleven van het bloedbad, waartoe het zwaard gewet was, verschoond; vermits 't hun gelukte aan de woede der moordenaren door onderaardsche gangen te ontsnappen.

IV.

Den misleiden Graaf meester zijnde, had men gewonnen spel. De hoofden van den togt kwamen bijeen, en

{==454==} {>>pagina-aanduiding<<}
beraadslaagden, onder de leiding van arnaud, over de benoeming eens nieuwen beheerschers van het overheerde gewest. De Hertog van Bourgondië en de beide andere Graven waren òf te naauwgezet om hunne handen uit te strekken naar den overweldigden eigendom eens anderen, òf gewonnen voor de bedoelingen van simon van Montfort, die onbegrensde eerzucht aan ridderlijken heldenmoed paarde, en voor list, bedrog noch wreedheid terugdeinsde, indien zij hem de vervulling zijner begeerte nader bragten. Deze mensch vlamde op de bezittingen van den verraden Vorst en bereikte zijn doel. Hij werd tot Heer der landen van Graaf roger benoemd, en de magt van het kruisleger was zoo groot, dat zelfs de Koning van Arragon aan simon van Montfort de beleening van Carcassonne niet durfde weigeren.
Nu begon het werk der vervolging met nieuwe kracht. Wat het zwaard niet versloeg, verteerden de brandstapels. Moord en brandstichting ontvolkte de bloeijende streken aan de milde oevers der Rhône; paradijzen verkeerden in puinhoopen en wildernissen.
Maar tegenover die wreedheid prijkt de trouw; de trouw tot in den dood, die liever onder de folteringen bezwijkt, dan een haarbreed afwijkt van 't geen gemoed en geest als waarheid erkennen en belijden. Moge men aan den eenen kant roem dragen op mannen, moedig genoeg om ter dienste van de denkbeeldige of vormelijke eenheid der Kerk het geluk van Staten en Volken te vernietigen, aan de andere zijde staan de stefanussen en paulussen, die met het zwaard aan den hals juichen: ‘Ik heb het geloof behouden!’ en in den verstikkenden walm der blakende houtmijt Hem in gezangen verheerlijken, Dien zij als hunnen Heiland en Heer erkennen.
De onvermoeide Legaat, geholpen door simon van Montfort, die nog meer te veroveren zag, dan hij bereids verkregen had, achtte niets gedaan, zoolang er nog iets te doen overbleef. Hij rustte niet voordat elke versterkte plaats aan de Kruisvaarders was onderworpen, en de ketterij, zoo bij dacht, met wortel en tak uitgeroeid.

{==455==} {>>pagina-aanduiding<<}

Het kasteel Minerbe hield het lang tegen de belegeraars uit, die maanden lang hunne opgewonden kracht er aan verspilden; maar de brandende dorst verlamde eindelijk de kracht der verdediging en dreef de versmachten tot overgaaf.
Nu wapperde de kruisbanier buiten op het kasteel, en daar binnen trachtten vrome monniken de gevangenen te overreden, dat zij dwalen. Een hunner predikt voor hen over de onfeilbaarheid van het Hoofd der Kerk en zijne oppermagt in zaken des geloofs. Zij luisteren met onwil, en verzoeken hem te eindigen. Arnaud hoort dat, het bloed stolt hem in de aderen, zijn hart gruwt van hunne godslastering, die geene vergiffenis gedoogt. Hij drijft den nieuwen Graaf van Beziers aan, om een groot vuur te ontsteken, gelijk nebukadnezar den oven zevenmaal heeter deed stoken, toen drie Hebreeuwsche jongelingen weigerden de knieën te buigen voor zijnen god bel. De wreede Graaf doet allen ten vuurdood bijeenbrengen, maar zijn geweld vervaart hen even weinig als de banvloek, welken de Legaat over hen heeft uitgesproken. ‘Gij zult’ - roepen eenigen den Graaf toe - ‘als op den laatsten der dagen de boeken geopend worden, het regtvaardig oordeel des levenden Gods ondervinden!’ Maar simon wijst hen ten antwoord naar de brandstapels. Eenige monniken, in wier harten de stem der menschelijkheid zich doet gelden, staan innig met hen bewogen, en betreuren hunne standvastigheid, die zij voor hardnekkigheid aanzien. Zij bezweren hen medelijden met zich-zelven te hebben, en beloven hun levensbehoud, indien zij maar verklaren zich aan den Paus te willen onderwerpen. Maar te vergeefsch: zij verachten de verschrikkingen des doods; zij erkennen geen anderen Heer dan hunnen Verlosser, en juichen blijmoedig, dat zij gewaardigd worden voor den naam des Heeren te lijden. Honderd en veertig menschen, van beiderlei kunne, sterven in de breed golvende vlammen den dood des geloofs. De vrome Katholiek fleury zegt, dit verhalende, dat hij in het gedrag van den Legaat den geest der Christelijke Kerk niet meer herkent; wij, daarente-
{==456==} {>>pagina-aanduiding<<}
gen, als wij de
belijdenis des geloofs tot in de vlammen bewaard zien, weten zeer wel, dat die geest zich sprekend en zigtbaar openbaarde in het gedrag zijner slagtoffers.

Verraad en vernedering.

I.

Sombere dagen sleet de Graaf van Toulouse, vroeger ontzien, geëerd, gevreesd, de stoutste en dapperste onder de Frankische ridders, thans geknakt en weerloos onder de tooverbezwering der geestelijkheid. Hij zag de vuurzuilen rondom zich; zijn oor werd verscheurd door 't noodgeschrei der onschuld, slechts verdoofd door het woest getier der moordzieke baldadigheid. Raymond gevoelde zijne onmagt en diepe vernedering. Hoe krenkend was zijne teleurstelling, hoe wreed de ontdekking, dat hij bedrogen werd, dat hem de handen gebonden waren, dat hij buiten staat was zijnen bloedverwant en bondgenoot bij te springen, en zelf bewaard werd, gelijk ulysses in het hol van polyfeem den Cycloop, om als een laatste prooi verslonden te worden door de dweepen Staatzucht, die beiden voor hare eigene belangen werkten, méér dan voor de eenheid der Kerk, véél meer dan voor de eere Gods.
De vreugde was verdwenen uit de feesthallen, waar zuidelijke opgeruimdheid de snaren tokkelde, en de zwevende reijen in den dans bezielde, of dichterlijke troubadours, die echte zonen van Languedoc, de avonturen der ridders bezongen. Het donker van den nacht der rouwe had zijne doodsche schaduwen op het gelaat van ridder en zanger geworpen. Raymonds gade, johanna, vroeger de weduwe van Siciliëns Tweeden willem, stak naar Engeland over, om bij haren broeder richard leeuwenhart hulp te zoeken tegen het geweld des verraads; maar zij vond hem gestorven. De droefheid overstelpte de brave vrouw en sleepte haar ten grave. Raymond troostte zich in een tweede huwelijk met de schoone eleonore, zuster des Konings van Arragon, en die verbindtenis gaf hem

{==457==} {>>pagina-aanduiding<<}
eenen krachtigen bondgenoot; maar ook dit kon den gruwel der verwoesting niet bezweren.
Nog altoos waarde de schim van châteauneuf tusschen raymond en zijne belagers, en de laatsten gebruikten den moord voortdurend tot een welkom voorwendsel om hem te ontrusten, met de wapenen in zijne Staten te vallen, en er kettergerigten uit te oefenen. Als de sprinkhanen uit de tien plagen vielen zij in de landen van Foix, Bearn en Toulouse, ofschoon meer naar buit dan naar ketterij ziende, en simon van Montfort vergrootte met den dag zijne heerschappij, terwijl zijn roof door het kruis dat hij op de borst droeg, geheiligd werd.
De ongelukkige bewoners van Toulouse, die de buitensporige eischen der Kruisvaarders niet konden bevredigen, en te Christelijk dachten om medeburgers aan hunne beulen over te leveren, droegen hunne klagten voor aan Koning pedro. Deze Vorst, die de goede trouw der geloofstrijders had leeren kennen, trok zich hunner aan. Hij bezwaarde zich bij den Heiligen Stoel over simon van Montfort, die zijne regten als leenheer verkortte, en wederregtelijk anderer eigendom in bezit nam. Innocentius had te veel menschenkennis, om niet zelf de geheime drijfveeren van Graaf simon te doorgronden; maar hij was te ver gegaan, om terug te keeren. Bij zulk eene algemeene zuivering moesten ook enkele onregelmatigheden over het hoofd worden gezien. Men kan het water dat een brand bluscht, niet beletten het een en ander te bederven, dat men anders gaarne gespaard zoude hebben. De hoofdzaak was de uitroeijing der ketterij, en daarin diende hem het zwaard; de Staatszucht van Montfort zou hij wel weten in het gareel te houden, en, ging zij te ver, ter bekwamer tijd weder te besnoeijen: magtiger vorsten dan dezen vassal had hij gebogen naar zijnen wil. Hij scheepte derhalve den Koning af met dubbelzinnige verklaringen, en de verzekering, dat voor zijn belang als leenheer in elk geval zou gezorgd worden.
Toen de Graaf van Toulouse van alle kanten werd bestookt, zocht hij toevlugt bij den Heiligen Vader, en

{==458==} {>>pagina-aanduiding<<}
deed het niet ten eenemale vruchteloos, ten minsten wat den Paus-zelven aangaat. Innocentius was wel van oordeel, dat hij den moord eens vertegenwoordigers van zijne waardigheid niet ongestraft moest laten; maar bedoelde toch niet den geheelen ondergang van raymond; vooral niet toen hij meer en meer overtuigd werd, dat diens handen niet besmet waren met het bloed des verslagenen. Hij gelastte dus zijnen Legaat den Graaf in het bezit van 't hem ontnomen goed te herstellen, zoodra hij zich van den moord en de beschuldiging van ketterij voldoende gezuiverd had.
Dat bevel tot matiging viel niet in den smaak van Montfort, en evenmin van den Legaat-zelven. Het viel hen ook niet moeijelijk den last des Heiligen Vaders te ontduiken; daar de behandeling der zaak aan hunne leiding was opgedragen, en zij dus voorwaarden konden stellen voor den eerlijken man niet aannemelijk. Al zuiverde dan raymond zich van den moord en de ketterij, het weigeren der gestelde voorwaarden zou hem op nieuw strafschuldig maken, en de zaak voor hen doen blijven in haar geheel.

II.

In het jaar 1211 werd te Arles een Concilie gehouden, en den Graaf van Toulouse, onder anderen het volgende opgelegd:

‘Raymond legt de wapenen neder, ontbindt zijn leger, en geeft der Kerke schadevergoeding.

In zijne bezittingen mogen slechts twee soorten van vleesch gegeten worden.

Het is zijne onderdanen verboden kostbaar gekleed te gaan; ten teeken van boetvaardigheid draagt elk hunner voortaan slechts een gemeen zwart gewaad.

De Graaf drijft alle ketters uit zijn land, en levert aan den Legaat uit, wien hij opëischt.

Hij slecht alle zijne kasteelen.

Aan de edelen is het verboden in kasteelen of in steden te wonen; zij houden als de boeren hun verblijf op het land.


{==459==} {>>pagina-aanduiding<<}

Elk huisvader betaalt jaarlijks aan den Legaat vier Toulousaansche denariën.

Zoo dikwijls de Graaf van Montfort door het gebied van Toulouse trekt, betaalt hij noch iemand van zijn gevolg hetgeen hem verstrekt wordt.

Graaf raymond gaat als pelgrim naar Jeruzalem, en keert niet terug zonder daartoe bekomen verlof.

Na alle deze bepalingen volbragt te hebben, zullen hem zijne bezittingen door den Legaat en den Graaf van Montfort worden teruggegeven, wanneer hun dat behaagt.’

Toen raymond die schandelijke voorstellen vernam, zwol zijn borst van verontwaardiging. De hooghartige man barstte in tranen uit; maar die tranen waren zijnen vijanden welkom; want zoo hadden zij 't bedoeld. Het was ijdel met smart en verontwaardiging op booswichten te willen werken, wier toeleg het was hem te folteren en tot uitersten te drijven, en, ondanks den Paus, hun helsch opzet te volvoeren en met schijn van regt te bewimpelen. Toen de burgers van Toulouse buiten hem verklaarden, liever tot den laatsten man te willen sneuvelen, dan zich over te geven onder zulke barbaarsche voorwaarden, grepen de onmenschen dit aan om den ongelukkigen Vorst deswege schuldig te verklaren aan de misdaad van heiligschennis. Dien overeenkomstig werd hij nu door den Legaat op nieuw in den ban gedaan, en kerkelijk en maatschappelijk dood verklaard.
De verdelgingskrijg ontstak nu in volle, nog niet alzóó gekende woede. Hardnekkig werd wederzijds gestreden. Waar strop en houtmijt het gevolg der genade is, worden strijd en dood een spel. De een gaf den ander niet toe; wreedheid werd met wreedheid vergolden. Wat aan het zwaard ontkwam, verging op de brandstapels. Men was in het kruisleger zoo belust op de laatsten, dat men de Albigenzen, al zwoeren zij de ketterij af, evenwel ten vure verwees. ‘Zij zweren maar af uit angst!’ - riep men spottend uit - ‘Zoo niet, dan komt hun de brandstapel voor 't vagevuur ten goede!’
Heinde en ver klonk de weergalm dezer ellende, die

{==460==} {>>pagina-aanduiding<<}
de Katholieken niet minder dan de Albigenzen trof. Simon maakte zijnen roof volkomen, en arnaud wist den Aartsbisschoppelijken zetel van Narbonne meester te worden, en matigde zich tevens het wereldlijk gezag aan over dat gewest. De geestelijken van die dagen waren in 't algemeen goede visschers, en arnaud vooral was een meester in de kunst om zijn vischwater troebel te houden.
Maar nu liep de zaak den Paus te ver, die aan simon van Montfort en den Legaat zijn ongenoegen in ronde woorden te kennen gaf. Hij zond hun een scherpen brief, welks uitwerking echter getuigt, dat de mensch de kracht verloren heeft om goed te doen, als hij eenmaal het kwade heeft in de wapens geroepen. Innocentius schreef hun onder andere: ‘Ofschoon men het bedorven vleesch uitsnijdt, om het gezonde tegen ontsteking te behoeden, moet toch de geneesheer daarbij voorzigtig en bedachtzaam te werk gaan, opdat niet hij-zelf in het onaangetaste het bederf brenge. Graaf raymond is zekerlijk in alle opzigten gehouden zich te zuiveren van de verdenking van moord en ketterij, wanneer een bevoegde aanklager tegen hem optreedt; maar hoe wij, eer hij gehoord en veroordeeld is, het regt zouden hebben hem en zijne kinderen, zoo als gij verlangt, zijn land te ontnemen en 't aan anderen te geven, kunnen wij niet begrijpen; te minder nog, omdat wij daardoor den schijn op ons zouden werpen, alsof wij arglistig ons zijne zeven kasteelen hadden doen inruimen, met het oogmerk, om op onbetamelijke wijze de Kerk met vreemd goed te verrijken. Men moet zich, gelijk de Apostel beveelt, niet slechts van het kwade, maar ook van den schijn des kwaads vrijhouden. Handelt dus billijk, met ter zijde stelling van haat en vrees, van voorliefde, gunst en eigenbaat; geeft de gewesten, die gij den Katholieken en den Koning wederregtelijk ontnomen hebt, en wier hulde gij niet verlangen kunt, onmiddellijk terug; opdat de vrede in deze streken zoo spoedig mogelijk hersteld, en de oorlog tegen de in Spanje met overmagt doordringende Saracenen gevoerd kunne worden.’

{==461==} {>>pagina-aanduiding<<}

De verbondenen moesten op deze ernstige aanschrijving weder eene bijeenkomst houden, om het Toulouser-Albigensch vraagstuk op nieuw te behandelen. Tot dat einde werd in 't jaar 1213 te Lavaur eene vergadering belegd. Koning pedro trad bemiddelend op voor zijnen zwager raymond en voor zijne vasallen: de Graven van Foix, Cominges en Bearn, en drong ten sterksten aan op hunne ontheffing van den banvloek. Maar de Vergadering, die, door deze tusschenkomst aan te nemen, zich de handen zou binden, wees haar zonder omwegen af met kennisgeving, dat de gebannen Vorsten, door 't afwijzen van vroeger aangeboden voorwaarden, door 't herhaald beschermen der ketters en vervolgen der geestelijken, en vooral door eedbreuk, in een toestand waren gekomen, die hunne herstelling, op nieuwe eeden zonder zekerheid, niet toeliet. De Koning verzocht toen ten minste opheffing van den ban voor raymonds zoon, een knaap van zestien jaren; maar de lasthebbers van den Paus scheepten ook nu hem af met dit ijskoud, logenachtig bescheid: ‘Innocentius heeft de eindbeslissing aan zich-zelven voorbehouden.’ Zij wisten zeer wel in den geest van hunnen zender te handelen, wanneer zij het laatste verzoek inwilligden; doch waren ook zéker dáárvan, bij den Paus eene uitspraak naar hunnen zin te kunnen uitlokken, en dat er zich van zelve omstandigheden konden opdoen, die hem zouden dwingen om alles goed te keuren wat hun behaagde. Zoo geschiedde het ook. De Paus gebood eene wapenschorsing; maar zij kwam niet tot stand.
Zoo veel trouweloosheid, vuige eigenbaat, en schijnheiligheid verbitterde het gemoed van den Spaanschen Vorst. Zelf goed Katholiek had hij menigwerf op het schierëiland het Kruis over de Halve Maan doen zegevieren, en een belangrijk aandeel gehad aan de schitterende overwinning bij Tolosa; doch nu gordde hij, ofschoon met tegenzin, de wapenen aan tegen Christenen, die 't geloof misbruikten en door hunne snoodheid ontheiligden. Aan het hoofd zijns legers verscheen hij voor Muret, eene kleine vesting, die echter voor zijne

{==462==} {>>pagina-aanduiding<<}
ontwerpen van 't hoogste belang was. Dit wist de scherpzinnige montfort, en snelde met de bloem zijner krijgsmagt tot haar ontzet. Op den twaalfden September 1213 viel hij den Koning aan. Heldenmoed en ervaring bestuurden den aanval; de bevreesd- en ongeoefendheid van eenige aanvoerders bragten verwarring in de gelederen der Arragonnezen en Albigenzen. Hun leger vlood, en Koning pedro viel met het zwaard in de hand; zes-en-dertig jaren oud. De overwinnaar stond den Arragonnezen toe, hem onder de gesneuvelden op het slagveld te zoeken. Zij vonden zijn lijk, en bragten het ter ruste in het graf zijner Vaderen. Zoo viel deze held, die een schrik was der Muzelmannen, en de laatste hoop der verdrukte Christenen, in de overweldigde landstreken. Zijn dood was verpletterend voor de Albigenzen; zij hadden nu op de aarde geen hoop of toevlugt meer.

III.

Wat den triomf van het geweld nog in den weg stond werd door list weggeruimd. In 1214 verscheen een nieuwe Legaat van het Vatikaan op het tooneel der verwarring. Hij begon met eenen wapenstilstand te gelasten. Raymond nam dien met vreugde en ook met vertrouwen aan; want hij was immers een zoon der Kerk, en verwachtte, zoo afgemat als hij was, aan den boezem dier moeder troost en heul. Men noeme hem daarom zwak, maar bedenke tevens, dat hij van kindsbeen af niet anders geleerd had. Zijn misdaad was ook maar alleen, dat hij niet had kunnen besluiten brave onderdanen, om des geloofs wille, met eigen hand in het verderf te storten. Evenwel beschouwde de Legaat hem als een verworpeling; te schuldiger, dewijl hij zich voor Katholiek uitgaf, en met dit al aan het hoofd stond der ketters. Raymond en zijne vrienden togen naar Narbonne en stelden zich daar onvoorwaardelijk in de magt des Heiligen Vaders, op wiens barmhartigheid zij rekenden. In de opgegane schemering van hoop, meenden zij het morgenlicht der redding te aanschouwen. Maar terwijl

{==463==} {>>pagina-aanduiding<<}
zij met den Legaat handelden, en de eindschikking niet verre meer scheen, viel de Graaf van Montfort met versche troepen, juist aangekomen, in raymonds gebied, en veroverde Toulouse. Het schandelijk bedrog zegevierde op de ligtvaardige goede trouw. In zijne eenvoudigheid schreef peter van Val Sarnay: ‘Zoo goedgunstig beschikte het de Goddelijke Voorzienigheid, dat terwijl de Pauselijke Legaat de vijanden des geloofs te Narbonne, door een vroom bedrog, in het net lokte en bezig hield, de Graaf van Montfort juist gelegenheid had om met versche troepen, zijne, ja christus vijanden te bestrijden.’ en roept dan in onnoozele verrukking uit: ‘o Vroom bedrog des Legaats! o Bedriegelijke vroomheid!’ - Men moge dat verontschuldigen en zeggen: ‘de man wist niet beter!’ - Dat zij zoo. Maar wij vragen hun die deze tijden en dus ook zulke daden en beoordeelingen terug verlangen, of zij wel weten wát zij willen?
Het verwondert ons niet, dat een Synode in 1215 te Montpellier gehouden, den verraderlijken simon van Montfort in het bezit bevestigde der landen van raymond en der drie andere Graven. Hoe weinig echter die verrader te vertrouwen was, en om de Kerk en de geestelijken gaf, bewees hij, ten slotte, ook aan zijn ouden bondgenoot den Legaat arnaud, nu Aartsbisschop van Narbonne, dien hij op zijne beurt van het aangematigd wereldlijk gezag in het Aartsbisdom beroofde, om er zich-zelven mede te bekleeden.

IV.

Nog eene, en wel de grievendste maar ook laatste vernedering wachtte den vervolgden raymond te Rome. Hij begaf zich derwaarts, om regt en genade te smeeken van den Paus, die, niet onregtvaardig van hart, wel te veel magt en vertrouwen schonk aan zijne Legaten, maar hunne boosheid, wanneer die aan het licht werd gebragt, niet goedkeurde.
In November 1215 werd in het Lateraansch paleis eene algemeene Kerkvergadering met buitengewonen luister en

{==464==} {>>pagina-aanduiding<<}
plegtigheid geopend. Innocentius blonk daar met al den stoffelijken glans van zijnen rang. Het ideaal waarvoor gregoor tot in ballingschap had gestreden, was in hém beligchaamd. Het was, of ál de heerlijkheid, welke Romes Kerk ooit bezeten had en verder bezitten kón, in vollen glans hem bestraalde, die daar zat niet alleen als het opperhoofd der algemeene Kerk, maar ook als de voogd en tuchtmeester der wereldgebieders: die het lot der Vorsten bepaalde, hen wetten stelde op den troon, en niet uit het oog verloor in hunne slaapkamers. De Oostersche en Westersche Keizers, de Koningen van Engeland, Frankrijk, Sicilië, Hongarijë, Arragon, Cyprus en Jeruzalem werden er vertegenwoordigd. Een-en-zeventig Aartsbisschoppen, ruim vier honderd Bisschoppen, meer dan achthonderd Abten waren er vereenigd.
In deze vergadering verscheen de Graaf van Toulouse, nederig, ootmoedig, biddende om genade en bescherming. Zijne verschijning maakte indruk op het gemoed van innocentius, die voldaan was, als maar de grooten der aarde zich voor hem vernederden. Ook eenige Prelaten hadden deernis met zijne gevallen grootheid, maar de meerderheid bevestigde bij acclamatie de uitspraak van Montpellier. Innocentius werd zijns ondanks medegesleept, en het vonnis uitgesproken: simon van Montfort werd in 't bezit gesteld van hetgeen hij feitelijk zich reeds had toegeëigend. Alleen het huwelijksgoed der Gravin werd uitgezonderd, om haren neef, den Koning van Arragon niet te kwetsen. Provence en Venaissin, als niet veroverd, zouden van wege de Kerk bestuurd en bewaard worden voor des Graven zoon, die ze, als hij meerderjarig werd, en 't verdiende, in eigendom zoude bezitten.
Aldus beschikte Rome; doch boven Rome viel de beslissing anders uit. Aan den schrik gewoon geraakt, putte het volk kracht uit de nieuwe verdrukking, en de wanhoop verstaalde zijn moed. De Provençalen schaarden zich rondom de banier van den jongen raymond, en de steden van het graafschap openden de poorten voor zijnen vader. Wel wreekte zich de Graaf van Montfort

{==465==} {>>pagina-aanduiding<<}
met kannibalenwoede op de burgers der hoofdstad, maar dat voerde de verbittering ten top. Hij verloor alles nog veel spoediger dan hij 't gewonnen had, en de Toulousanen haalden hunnen ouden landsheer met gejuich weder binnen.
Montfort verscheen in 1218 met een leger voor de wallen van Toulouse; maar vond er, bij een uitval der belegerden, den dood. Wij geven het den onnoozelen Schrijver toe, die zich in het vroom bedrog des Legaats te Montpellier verlustigde, dat hij den gevallene als een martelaar voor christus verhief, en merken alleenlijk aan, dat de heerschzuchtige wreedaard in zijnen val het woord des Heeren bevestigde: ‘Wie het zwaard neemt zal door het zwaard vergaan!’

V.

Van tijd tot tijd stapten zij van het bloedig tooneel af, die er de hoofdrollen op vervulden. Innocentius verwisselde in 1216, in de kracht zijner jaren, de Pauselijke kroon met het lijkgewaad. In 1220 voleindigde dominikus zijne loopbaan, en liet zijn naam aan eene Orde, wier geschiedenis eene breede rol beslaat, waarvan menig vak met bloed is geschreven. Raymond, die van de wisselvalligheden van het lot zoo veel geleden had, mogt op zijne stervensponde in 1222 schier al zijne Staten aan zijnen opvolger, raymond den Zevenden, overdragen, die ze trouwens zelf veroverd had.
Jammer, dat de jonge Graaf ook erfgenaam werd van den haat, die zijnen vader het leven verbitterde. Hij had amaury, den broeder en opvolger van simon, alle diens veroveringen ontnomen, doch daarmede niet tot verzoening gebragt, en toen amaury de onmogelijkheid inzag om het verlorene weder in bezit te krijgen, droeg hij zijne vermeende regten over aan Koning lodewijk den Achtsten, die ze als wettig verkregen aannam, en den milden schenker van eens anders goed met den hoogen rang en titel van Connetable des rijks beloonde.
Raymond zag dadelijk in, dat die overdragt hem don-
{==466==} {>>pagina-aanduiding<<}
kere dagen voorspelde. Om het dreigend onweder af te leiden, zocht hij - hoe kwalijk 't zijnen vader bekomen ware - een toevlugt bij het Roomsche Hof. Honorius was niet ongenegen tot eene schikking; want de jonge Graaf stond bekend als een goed Katholiek, en onder het toezigt des Heiligen Stoels kon hij gewis de ketterij met wortel en tak uitroeijen. Maar Staats- en eigenbelang stonden de verzoening in den weg, die alzoo niet tot stand kwam. Lodewijk wilde geene uitzigten opgeven, wier bewaring voor zijne kroon van het grootste aanbelang was. De eenheid van 't onder Hertogen en Graven versnipperde Frankrijk lag de Dynastie van capet naauw aan het hart, en bijgestaan door menig, voor de terugvordering van oneerlijk verworven goed beducht prelaat, wist de Koning behendiglijk in Rome te doen gelooven, dat raymond, even als zijn vader, de ketters begunstigde, en den Kardinaal romanus, naar Frankrijk gezonden om eene eindschikking te treffen, zoodanig te bewerken, dat er, in plaats van verzoening, een nieuwe kruistogt tegen de Albigenzen werd afgekondigd.
Lodewijk-zelf stelde zich aan het hoofd van dien togt. Maar - zegt een bevoegd Schrijver - de geestelijken die er deel aan namen, deden 't meer uit vrees voor den Koning, of om den Legaat te behagen, dan uit ijver voor de zaak; want het scheen allen een verfoeijelijk misbruik van magt, dat men een geloovig Christen aanviel, die op het Concilie te Bourges de meest voldoende bewijzen van regtzinnigheid gegeven en alles aangeboden had, wat van een eerlijk man te verwachten is; en dien man geene genade wilde betoonen, dan wanneer hij ál zijne bezittingen in wettige vormen afstond voor zich en voor zijne erfgenamen.
Met vijftigduizend man verscheen lodewijk de Achtste te velde in 1226, en sloeg het beleg voor Avignon. Na eene hardnekkige verdediging van eenige maanden bezweek de stad; doch het Koninklijk leger had zoo veel geleden, dat lodewijk het beleg van Toulouse tot het volgend jaar moest uitstellen. Hij beleefde dat niet; want op zijn terugtogt door Auvergne werd hij, ten gevolge

{==467==} {>>pagina-aanduiding<<}
van zijne doorgestane vermoeijenissen, door eene hevige ziekte aangetast, die hem op den zevenden November van hetzelfde jaar ten grave sleepte.
De beide volgende jaren werd de krijg met afwisselend geluk gevoerd, totdat eindelijk de Paus in vollen ernst tot vrede aanmaande; wijl hij ongaarne Keizer frederik in den strijd gemengd zag, die nu geheel en al een staatkundig karakter aannam. Deze Vorst eischte Avignon terug, als behoorende tot het rijk van Bourgondië. De strijders waren aan de beide zijden wel afgemat; doch zij hadden meer behoefte aan rust dan aan vrede: want voor afmatting wijkt geen haat. Raymond echter gaf toe, wat hij eindelijk toch zou moeten verliezen.
In het jaar 1229 werd de vrede gesloten. Behalve het Bisdom Toulouse en Cahors en Agen schoot de Graaf er schier alle zijne erflanden bij in. Narbonne en 't geen verder aan den regteroever van de Rhône lag, viel der Fransche kroon ten deel; wat aan den linkeroever was gelegen nam de Legaat in bezit voor de Kerk. Daarenboven werd Frankrijk 't uitzigt geopend op 't geen raymond nog overhield, door de echtverbindtenis van diens dochter met des Franschen Konings broeder alfons, na wiens kinderloos overlijden, daar raymond geene andere erfgenamen achterliet, al wat de Graven van Toulouse bezeten hadden, met uitzondering alleen van hetgeen de Kerk zich had toegeëigend, aan Frankrijk overging.
Zorgde het Fransche Hof voor zijn belang, de Kerk vergat ook het hare niet. Raymond verbond zich, alle ketters en kettervrienden in zijne Staten, naar het voorschrift van den Legaat, te doen opsporen en straffen, en het gevangennemen van elken veroordeelden ketter te beloonen, gedurende twee jaren met twee, en daarna met één mark zilver. Behalve dit, en nog velerlei meer, werd hem ook de verpligting opgelegd, om, zoo ras hij de absolutie zoude ontvangen hebben, ter boetedoening het kruis op te nemen, en vijf jaren lang tegen de Saracenen te strijden.


{==468==} {>>pagina-aanduiding<<}

VI.

Te Parijs werd de verzoening voltrokken. Toen de Graaf voor den hoofdingang der Kathedrale Kerk de hem opgedrongen voorwaarden bezworen had, bragt de Legaat hem, tot op het hemd ontkleed en barrevoets, voor het hoog-altaar, en nam daar den arm gemaakten zondaar op, die niet alleen zijne kleederen, maar ook zijn land en goed op het altaar der Staats- en hebzucht had moeten afleggen. Te regt merkte een tijdgenoot, die de geschiedenis van Languedoc beschreven heeft, met zijn gewone naïviteit op: ‘Men ziet uit de bepalingen van dezen vrede, dat de voornaamste aanleggers van den krijg tegen raymond minder bedacht zijn geweest op zijne Katholiciteit, dan wel om hem van zijne erflanden te ontzetten, en zich-zelven daarmede te verrijken; want hij heeft bestendig den vrede gezocht, en steeds aangeboden alle bevelen van den Paus en van den Legaat omtrent de ketters te vervullen. Ook is hij-zelf nooit van ketterij verdacht geweest. Alleen dáárom werd hij met den banvloek geslagen, dat hij zijne regten op het erfgoed zijner Vaderen niet wilde loslaten; toen hij 't grootste gedeelte er van had afgestaan, werd hij aanstonds voor regtzinnig erkend, en niemand heeft ooit 't afzweren van dwalingen van hem gevorderd.’
Aldus eindigde deze langdurige, bloedige oorlog, maar niet de gruwel der vervolgzucht, die hem ontstoken had. De Inquisitie, in de Lateraansche Kerkvergadering ontworpen en voorbereid, werd in het Concilie van Toulouse in dit vredejaar voltooid, en eene voorname aanleiding tot verzet tegen de leer en 't gezag der Kerk werd gewelddadig gesmoord door 't met zware strafbepalingen ondersteund gebod: den Bijbel niet te lezen, noch dien in de landtaal over te brengen.
Vragen wij of het doel was bereikt, waartoe de oorlog werd aangevangen en volgehouden - dan is het antwoord: neen, voor zoo veel de verraderlijke en roofzieke Staatszucht betreft; want een ander dan de schijnheilige en wreede simon van Montfort oogstte de vruchten in

{==469==} {>>pagina-aanduiding<<}
van den boom, dien hij ontwortelde, maar die hem ook 't hoofd verpletterde in zijnen val. De Kerk had haar oogmerk in zoo verre bereikt, dat het zwaard en de bloedgerigten de oppositie in het Zuiden van Frankrijk hadden tot zwijgen gebragt. Maar het was ijdel te meenen, die oppositie door vuur en zwaard voor altijd te kunnen vernietigen: het bestaan der Waldenzen, de latere verschijning der Wicklefieten, en Hussieten, en eindelijk de Hervorming der zestiende eeuw, die alleen door geweld belet werd algemeen, en dus in den vormelijken zin van het woord Katholiek te worden, hebben dat bewezen. Zoo lang eene Kerk met gezag handelt, en het Goddelijke in menschelijke vormen uitspreekt, moet de oppositie noodwendig voortduren. Al verdwijnt eenmaal het Protestantisme, dat zijne oorspronkelijk aanvallende rigting verloren heeft - dezelfde oppositie zal toch weder in andere vormen te voorschijn treden. Zoo dikwijls en zoo lang het onrein menschelijke het zuiver Goddelijke in de Kerk verdonkert, of met vreemde stoffen vermengt, zal de geest des Heeren die oppositie in het leven roepen, en behouden, welke de leer der Kerk zamentrekt tot het rustpunt, waarop de waarheid eenig en alleen onwankelbaar blijft: ‘het onfeilbaar woord van God!’

Herinneringen. (⋆)

Met levendige belangstelling heb ik onlangs in het Mengelwerk der Vaderlandsche Letteroefeningen (1852, No. VI) gelezen de Verhandeling van den Heer withuys ‘over de keuze en opleiding van kweekelingen voor het Nationaal Tooneel’, bepaaldelijk omdat daarbij vele beelden uit mijnen vroegeren leeftijd te voorschijn traden. Dewijl ik in de jaren mijner jongelingschap met het treurspel hoogelijk ingenomen was, en het tooneel mij een wezenlijk kunstgenot verschafte, zal het niemand

{==470==} {>>pagina-aanduiding<<}
verwonderen, dat het zoo wèl geschreven stuk van den begaafden Dichter, mij wattier, snoek en andere groote tooneelspelers, uit den aanvang dezer eeuw, voor den geest tooverde. Ik bewonderde op nieuw de diepe opvatting der verschillende rollen, de menschkundige en verheven natuurlijke voorstelling van de aandoeningen en driften door de groote tooneelkunstenaars ons in die jaren te aanschouwen gegeven. Ik gevoelde echter tevens de waarheid van hetgeen wij (No. VI, bl. 227) lezen: ‘gelijk elk muzijk-instrument zijn eigen toon heeft, zóó heeft elke spreker zijn eigen stem en trant, die met hem sterven, gelijk de toon weg is, wanneer het speeltuig breekt.’ Immers niet ieder spreker, niet ieder tooneelspeler drukt dezelfde aandoening met dezelfde houding en gebaren uit, maakt dezelfde woorden op dezelfde wijze zich eigen. Dit blijkt vooral wanneer men hetzelfde stuk èn in het land èn in de taal, waarin het geboren is, ziet ten tooneele voeren, èn in een ander land èn in eene andere taal dan waarin de oorspronkelijke dichter het schiep. Elke taal en elke landaard ontneemt iets aan het voortbrengsel, maar geeft ook wederom iets aan hetzelve dat niet tot de eerste opvatting van het beeld behoorde.
Daarover nadenkende en bij mij-zelven vergelijkende hoe de Othello, de Hamlet, de Mahomet enz., op het Fransche, Hollandsche, Hoogduitsche en Engelsche tooneel, mij op geheel andere wijze hadden getroffen, geroerd, en met bewondering vervuld, of mij hadden koud gelaten - ontwaakte de lust in mij om eenige Herinneringen betreffende het tooneel, uit mijnen vroegeren leeftijd, op te teekenen, en van tijd tot tijd mede te deelen. De begaafdheid om dit naar eisch te doen, ken ik mij-zelven niet toe, en toch verbeeld ik mij, dat er wel iets in die Herinneringen van een oud man zijn zal, hetwelk tot aanvulling kan strekken van dat tijd vak van luister, toen het treurspel niet alleen hier, maar ook bij onze naburen, groote, uitstekende tooneelspelers had aan te wijzen.
Tot eene nieuwe aansporing strekten mij de levensbij-
{==471==} {>>pagina-aanduiding<<}
zonderheden van Mistress siddons, welke hetzelfde Tijdschrift zijnen lezers schonk, in No. VII, bl. 290-310. Ook haar, en kean, en kemble, en Miss o'neil heb ik meermalen met hun verrukkelijk spel, in de voornaamste treurspelen van shakspeare zien optreden. Voor mij zijn ze evenmin ‘gestorven’; evenmin als wattier, snoek, ward bingley, jelgerhuis enz. En toch, wat niet door het lange tijdsverloop is uitgewischt, zal, ik gevoel zulks, in mijne Herinneringen, slechts onder flaauwe verwen te voorschijn treden.
Gaarne neem ik de tijdsbepaling van den Heer withuys aan, dat de ‘bloeitijd van wattier en snoek tusschen 1803 en 1812 moet geplaatst worden.’ Sedert dien tijd heeft eene zamenloop van omstandigheden mij uit den Amsterdamschen Schouwburg verwijderd gehouden tot nu voor weinige jaren. Doch daarover nader. Na 1812 ben ik in de gelegenheid geweest buiten 's lands tooneelspelers te zien optreden, die algemeen bewonderd werden. Niet altijd evenwel werd die bewondering door mij gedeeld. Meermalen echter kan òf mijne indvidualiteit, òf mijn gebrek aan innige kennis van taal of zeden, daarvan geheel of ten deele oorzaak geweest zijn.
Onder de Herinneringen die zich steeds aan mijnen geest opdringen, behoort de opvoering van de Maria van Lalain, weinige dagen voor dat de Raadpensionaris schimmelpenninck de teugels van het bewind moest laten slippen, wijl eenige Nederlandsche Staatsmannen 't zich lieten welgevallen dat, aan onzen Staat, een broeder van den Franschen Keizer, door dien werelddwinger als Souverein werd opgedrongen. Het was in den Haag waar het Treurspel van nomsz werd ten tooneele gebragt. Of het stuk ‘op verzoek’ werd vertoond, weet ik niet; doch ik meen mij te herinneren, dat de vertooning door Mevrouw schimmelpenninck en hare dochter werd bijgewoond. De zaal was eivol. Het was een hoog kunstgenot, wattier gezamenlijk met ward bingley te zien optreden. Evenwel golden de daverende toejuichingen niet enkel hun voortreffelijk spel, maar ook die klanken van vrijheid en onafhankelijkheid, welke, op de lippen

{==472==} {>>pagina-aanduiding<<}
van den Nederlander, onder het ijzeren juk van den nooddwang bukkende, weldra als hoogverraad zouden worden beschouwd.
Zoo als de Heer withuys (VI, bl. 232) wél zegt, was Mme. duchesnois, in het treurspel Hamlet, bij wattier niet te vergelijken. Dat zelfde en meer andere treurspelen, in een Duitsch kleed gehuld, heb ik ook in Duitschland zien opvoeren. Zonder mij de namen der gevierde acteurs of actrices te herinneren, kan ik toch zeggen, dat het spel van geen hunner zich in mijne Herinneringen heeft gehecht. Er was geene tooneelspeelster, die onze wattier nabij kwam; en ook in de rollen, waarin ik snoek had zien optreden, verbeeldde ik mij, dat de Duitsche kunstenaars voor hem de vlag moesten strijken.
Snoek kon, in den Hamlet, de vergelijking zoo wel met talma, als niet kean en kemble, op glansrijke wijze doorstaan. Steeds bewonder ik hem in zijne opvatting en uitvoering van die rol. In den Othello moest snoek het den Engelschen acteur gewonnen geven (⋆). Er waren onderscheidene rollen, met name b.v. de Nero, waarin talma, boven allen, die ik gezien heb, uitmuntte. Frankrijk had regt op hem trotsch te zijn; evenwel ontbrak aan hetzelve eene Tragédienne, die geplaatst kon worden nevens de wattier van het nietige Nederland, of de siddons van dat Engeland, door bonaparte steeds gehaat, doch hem steeds te groot.
Tijdens het mij gegund was de opvoering der beroemde treurspelen van shakspeare te Londen bij te wonen, speelde Miss o'neil de rollen van desdemona, juliet en dergelijke; Mistress siddons trad toen niet dikwijs

{==473==} {>>pagina-aanduiding<<}
op, en dan steeds als fredegonde, geertruide, enz. - Ten opzigte van de laatste beroemde actrice, als Lady macbeth, ben ik er verre af de bewondering van Lord byron te deelen. Zijn oordeel luidt (Vaderl. Letteroef. 1852, VII, bl. 300) als volgt: ‘Voor Lady macbeth spelende, scheen zij een bovennatuurlijk wezen, uit hoogere gewesten gedaald, om de wereld te verbazen. Magt, grootheid, hartstogt schitterden in haar-zelve en in haar spel. Wie haar het tooneel der nachtwandelares heeft zien uitvoeren, vergeet nooit die starre oogen, bij de werkeloosheid der zinnen, dat schimachtig rondwaren, en de sprakelooze beweging harer lippen.’ Haar optreden liet mij in twijfel of zij waakte of sliep. Misschien hadde het mij meer getroffen, ware mij niet onze onovertreffelijke wattier voor den geest geweest. Ja, hier muntte wattier uit, ook boven siddons. Bij wattier's optreden in het tooneel der slaapwandeling, ben ik meer dan eens, op mijne zitplaats ineengekrompen, vreezende dat de bloeddorstige, doch slapende vrouw, inderdaad met hare dolk een ieder treffen zou, die in bare nabijheid zich bevond. - Ik kan mij niet verbeelden, dat het minder bewonderen van de Engelsche, en het meer bewonderen van de Hollandsche fredegonde, enkel aan mijne individualiteit is toe te schrijven. Lord byron had nimmer wattier als de heerschzuchtige Lady macbeth kunnen gadeslaan; hem ontbrak derhalve de gelegenheid tot vergelijking.
Het hinderde mij altijd, onder de vertooning van den Macbeth op het Londensche tooneel, dat, bij het feestmaal, de geest van den vermoorden banquo zich op den ledigen zetel plaatst, om alleen door macbeth, in zijne verbeelding, en ook door de toeschouwers, doch niet door de overige spelers op het tooneel gezien te worden. Mij scheen het wansmaak, die met wonden en bloed bedekte schim van banquo zigtbaar te zien, en wel voor de toeschouwers, maar niet voor Lady macbeth en de aanzittenden. De schim, die enkel spoken moest in het kranke brein van den sluipmoordenaar, aldus te zien optreden, bedierf voor mij de illusie. - Mogelijk nogtans

{==474==} {>>pagina-aanduiding<<}
dat dit gezigt mij alleen stuitend voorkwam dewijl ik geen Engelschman ben. Elders had ik ook geesten op het tooneel gezien, maar dan toch zigtbaar voor alle de personen, die op het tooneel waren, en dit was mij minder aanstootelijk voorgekomen.
Terwijl ik mij, in mijne gedachten, in die lang verloopene jaren verplaats, mag ik van Miss o'neil niet geheel zwijgen. De Juliet heb ik nimmer gezien, zoo als zij die rol opvatte en uitvoerde: Liefde, niets dan liefde, en toch fijn gevoel en kieschheid. Haar zeggen, tegen romeo, in de nacht-scène in haars vaders tuin: ‘Good night, good night. I could say, good night, 'till it be morrow’ (⋆), was betooverend, liefde en teederheid ademend, om nimmer te worden vergeten.
Ik moet hier nog bijvoegen de indruk, welken de vertooning van den Gijsbrecht van Amstel, weinige jaren geleden, op mij heeft gemaakt. Voorzeker er waren meer dan een dertigtal jaren verloopen sedert ik de Amsterdamsche schouwburgzaal had betreden; nu trof het, dat zich de gelegenheid voordeed, dat vondel's Gijsbrecht zou gespeeld worden, tijdens mijn verblijf te Amsterdam. Ik wilde dat treurspel nog eenmaal zien opvoeren, ofschoon zij, die ik in jongeren leeftijd daarin had bewonderd in hun zielvol spel, van het wereldsch schouwtooneel bereids, sedert korter of langer tijd, waren afgetreden. Die met mij jong geweest zijn en in dien leeftijd gewoon waren het Amsterdamsch tooneel te bezoeken, zullen zich herinneren, dat wij de schoonste plaatsen van vondel's treurspel van buiten kenden, en dat de Gijsbrecht steeds eenige reizen achter elkander werd gespeeld, ten einde snoek en de andere tooneelspelers in de gelegenheid te stellen, om in onderscheidene rollen op te treden. Steeds was dan de zaal met kunstliefhebbers gevuld. - Voor mij, die den Gijsbrecht in eene reeks van jaren niet had zien opvoeren, moest elke afwijking van de traditie, scherp in het oog vallen, veel scherper dan aan zoodanigen mijner tijdgenooten, die later nog

{==475==} {>>pagina-aanduiding<<}
van tijd tot tijd het treurspel hadden zien vertoonen. - Hoe miste ik wattier, helena snoek, snoek, jelgerhuis, en anderen, die ons in de eerste jaren dezer eeuw door stem, houding en gebaren wisten te betooveren! Nimmer welligt, drong zich het: sic transit gloria mundi sterker aan mijnen geest op. Dikwijls had ik moeite mij-zelven te overtuigen, dat ik eene vertooning van den Gijsbrecht bijwoonde. De zaal was ook naauwelijks half vol. Alles was mij veranderd, doch niet vooruitgegaan; behalve in één opzigt - maar ten onregte: van een sluwe boef, die zich het voorkomen wist te geven als ware hij een gooische boerenkinkel, was de spie vosmaer toen een soort van moderne politicus geworden.
L.
Hooimaand 1852.




De Engelsche lijköpgravers en burkenisten.

Een Londensch hospitaal is eene geneeskundige Faculteit. Elke der daaraan verbonden geneesheeren onderwijst er eenig bepaald vak van wetenschap: de plantenkunde, de natuurkunde, de gezondheidsleer, de ontleedkunde. Deze laatste is in Engeland tot eene voorbeeldelooze graad van volkomenheid gebragt, en het vreemdste is, dat die volkomenheid is toe te schrijven aan de moeijelijkheid om voorwerpen ter ontleding te bekomen. Daar men geen lijk dan voor veel geld kan verkrijgen, tracht elk, die er een bekomt, de meest mogelijke partij er van te trekken, en zoo komt men tot opmerkingen en waarnemingen, die bij minder naauwkeurige beschouwingen aan de aandacht moeten ontsnappen.
De afkeer der Engelschen van het ontleedmes is zóó diep ingeworteld, dat er te Londen, onder de werklieden, verscheidene Vereenigingen bestaan, die ten doel hebben om, uit de opbrengst van maandelijksche bijdragen, diegenen te doen begraven, die in de gasthuizen sterven, doch door hunne arme bloedverwanten niet worden opgeeischt. Alleen zij de geheel verlatenen, en zulke zijn er maar weinige, kunnen derhalve aan de ontleedkun-
{==476==} {>>pagina-aanduiding<<}
dige wetenschap worden overgegeven. Zij die haar beoefenen worden bijkans met afschuw beschouwd.
Wel hebben volken, in den aanvang hunner beschaving, doorgaans een afkeer van de ontleedkunde. Eenige veroordeelden haar zelfs, gelijk b.v. de Romeinen, die ook de eerste Grieksche ontleedkundigen, welke tot hen kwamen, als heiligschenners weder van hunnen grond verdreven; maar nergens anders dan in Engeland hecht men 't denkbeeld van eerloosheid aan de nagedachtenis dergenen, wier ligchamen zijn ontleed geworden. De Engelschen beschouwen dat zelfs als eene verzwaring van straf. Dus wordt in elk doodvonnis opzettelijk bepaald, dat de veroordeelde zal worden opgehangen en zijn lijk daarna aan de heelmeesters worden overgeleverd.
Men heeft alle middelen aangewend om dit volksvooroordeel te bestrijden, maar in weerwil van 't geen ook de schranderste mannen hebben aangevoerd; in weerwil van de uiterste wilsbeschikking van den Hertog van sussex, die uitdrukkelijk beval, dat zijn lijk ter dienste van de ontleedkunde zou strekken, blijft het volk zich zware offers opleggen, om na den dood de schande te ontgaan van op de marmeren tafel te liggen, en door het ontleedmes gevild en gekorven te worden.
Er is dus in Engeland, niettegenstaande het veelvuldig gebruik van de galg, steeds gebrek aan menschelijke ligchamen voor de anatomie. Vandaar dat eenigen uit de heffe des volks op het denkbeeld zijn gekomen, om daar hun voordeel mede te doen.
Te Londen, gelijk op vele plaatsen, zijn de kerkhoven in het midden der stad. Elke wijk heeft hare parochiekerk, en elke parochie heeft hare bijzondere begraafplaats. Deze zijn met eene eenvoudige, ligt over te klimmen heining of afschutting omgeven, en daardoor is het voor bandieten mogelijk den afschuwelijksten roof te plegen, dien men zich denken kan. Zij graven de pas ter aarde gebragte ligchamen op, om die aan de heelmeesters te verkoopen. Zulke misdadigers zijn te Londen bekend onder den bijnaam van resurrection man,

{==477==} {>>pagina-aanduiding<<}
dat wij niet beter weten te vertalen dan door lijköpgravers.
De lijköpgraver werkt des nachts, in die uren in welke de ronden der politiemannen 't minste zijn. Als hij verneemt, dat er ergens een jonkman of eene jonge vrouw aan een toeval, of aan eene korte ziekte is overleden, volgt hij, als een onverschillig wandelaar, den lijkstoet, maar let wel op waar de kist wordt nedergelaten, om den volgenden nacht het doode nog ongeschonden lijk weder te kunnen opdelven. Gelukt hem dit, dan plondert hij de kist, en dekt de groeve weder zoo als hij die vond, en belet dus zoo veel mogelijk de ontdekking der volbragte schennis en roof. Den volgenden dag doet hij zijne aanbiedingen aan de hem bekende gencesheeren, en vindt er altijd een die gaarne een lijk wil hebben. De koop gesloten zijnde - dikwerf tegen 20 à 25 pond (f 240 à f 300) - wacht hij den volgenden nacht af, om zijne koopwaar te leveren.
In alle landen worden de begraafplaatsen geëerbiedigd, en het is ook in Engeland niet zonder gevaar, dat de lijköpgravers hun misdadig bedrijf uitoefenen. De straffen er op gesteld zijn zeer gestreng, en het getal der lijköpgravers is daarom niet zeer groot; want maar weinige hebben den moed tot dien walgelijken roof, met braak en heiligschennis, onder 't bereik der onverbiddelijke wet; daar zij, ofschoon niet betrapt, evenwel niet onbekend zijn aan de politie, die hen steeds in het oog houdt, en op zijne beurt belaagt. Ten gevolge van de moeijelijkheden der opgravingen heeft de geest des kwaads, omtrent dertig jaren geleden, eene verbetering van die afschuwelijke broodwinning gezocht en uitgevonden, die den aard der misdaad veranderde.
Londen, gelijk men weet, is eene stad van overgrooten omvang, met eene bevolking van meer dan twee millioen zielen. Niet alle straten zijn er zoo breed als de Regent-street. Er bestaan naar den kant van Chilsea en in Westminster zeer naauwe, naauwelijks begaanbare stegen, met eene menigte kleine van elkander af staande huizen, in welke alles gedaan kan worden zonder dadelijk

{==478==} {>>pagina-aanduiding<<}
de oplettendheid der politie te trekken. Het ronddwalend gedeelte van de bevolking dier hoofdstad is daarbij zeer talrijk, en bestaat grootendeels uit arme vreemdelingen, die er bloedverwanten noch bekenden, noch zelfs een tehuiskomen hebben.
In 1820 bragt dit zekeren burk, een lijkdief, die er reeds een paar malen harde straffen voor had ondergaan, op de gedachte, om die nieuwe ontzettende rigting aan zijn beroep te geven. Deze booswicht, die voor de wereld het uiterlijke had van een eerlijk werkman, was gehuwd; maar ook zijne vrouw vond niets stuitends in zijne industrie, dan die lastige waakzaamheid van 't gehate geregt, en genoot overigens de vruchten van den roof met een onbezorgd geweten.
Op zekeren nacht, toen de waakzaamheid der politie hem verhinderd had het lijk van een, den vorigen dag begraven meisje te rooven, keerde hij, teleurgesteld en spijtig, huiswaarts. Hij had aangenomen aan een der ontleedkundigen een vrouwelijk lijk te leveren, en vond 't beneden zijne waardigheid geen woord te houden. Het lijk, dat hij had willen opgraven, was bestemd geweest om zijn woord in te lossen; maar hij moest nu zijnen klant op nieuw weder uitstellen. Zoo verdrietig naar zijne woning keerende, werd hij door eene jonge Iersche vrouw aangesproken, die hem bad haar voor éénen nacht onder dak te helpen. Zij was, hoewel armelijk gekleed, van een goed voorkomen, en blijkbaar wèl gemaakt. Haar gelaat, waarop kalme onderwerping te lezen stond, droeg sporen van zielelijden en verduurd gebrek. Burk aarzelde een oogenblik. ‘Neen’ - dacht hij - ‘neen, dat zou te gruwelijk wezen!’ Maar de smeekende hield zoo dringend om een nachtverblijf aan, dat hij zich bedacht. De duivel voer in hem, en medelijden huichelende, zeide hij tot de jonge vrouw, die zijne hand er voor kuste, dat zij hem maar volgen moest.
Te huis gekomen stelde burk haar aan zijne vrouw voor, die haar welwillend ontving. Het beklagelijk uiterlijke der vreemdelinge trof haar inderdaad. - ‘Gij hebt zeker dezen avond nog niet gegeten’ - sprak zij

{==479==} {>>pagina-aanduiding<<}
- ‘welnu ga zitten en eet; als men honger heeft slaapt men niet.’ - En zij gaf haar brood; doch burk voegde er een paar glazen porter bij, in welke hij een krachtig slaapmiddel mengde.
Het arme schepsel dankte den hemel, dat zij zoo gelukkig was zulke goede menschen te vinden. De vrouw van burk, nog onbewust van 't misdadige voornemen van haren man, toonde haar wezenlijke belangstelling.
- Gij moet - zeide zij - dat zwervende leven vaarwel zeggen, mijn kind! Ik zal u wel helpen om geschikt werk of eene dienst te zoeken, en zoo lang wij niets gevonden hebben, kunt gij hier komen, gij zult altijd wèl ontvangen worden. - Na gedronken te hebben voelde de Iersche zich afgemat, en zonk de ongelukkige op de legerstede, die haar werd aangewezen, zeer spoedig in een diepen slaap.
Twee uren later stond burk van de zijde zijner vrouw op, die mede zeer rustig sliep, en ging naar het bed der ongelukkige, ontkleedde haar, en droeg haar naar zijne plaats; daar bond hij hare beenen met een koord bijeen, bevestigde dat aan het touw van de waterput, en liet haar zoo in de put zakken, tot hij 't nederwaarts hangend hoofd in het water hoorde plompen. De verstikking volgde spoedig, en de maag ontlastte zich van de gebruikte vochten. Er was dus ook van 't slaapmiddel, dat hij haar had ingegeven, geen blijk meer, toen hij 't ligchaam der vermoorde, drie uren later, uit de put optrok. Toen zuiverde hij 't van modder, en wentelde 't in aarde om, ten einde 't geheel naar een opgedolven lijk te doen zwemen.
Wij weten niet wat er, tusschen burk en zijne vrouw, over die afschuwelijke misdaad is voorgevallen; maar indien zij haar niet goedkeurde, zij werd en bleef niettemin de medepligtige aan deze en verdere misdaden, door hare geheimhouding en deelhebbing aan de vruchten.
Burk ontving den koopprijs, de heelmeester ontdekte niets, en nu zette burk gedurende verscheidene jaren zijn helsch bedrijf voort, zonder door iemand bemoeijelijkt te worden. De slagtoffers die hij aan de ontleed-
{==480==} {>>pagina-aanduiding<<}
kunde leverde, wekten geen argwaan op, daar zij geenerlei spoor droegen van een geweldigen dood. Eindelijk echter trok het de aandacht van de politie, dat hij niet meer, gelijk vroeger, rondom de begraafplaatsen zwierf, en toch voortging met leveren. Men deed onverwacht eene huiszoeking hij hem, en vond er een lijk, waaraan men de soort van misdaad, sedert lang door hem gepleegd, kon herkennen. Met het bewijs der gruweldaad voor zich, kon hij den arm der geregtigheid niet ontkomen. Hij beleed alles, werd tot de galg verwezen, en aan het ontleedmes, dat hij zoo lang van voorwerpen had voorzien, overgeleverd.
Tot dien tijd was de uitvinding van burk een geheim geweest. Maar het regtsgeding, dat veel opzien baarde, maakte de zaak algemeen bekend, en vereeuwigde zelfs zijn aandenken, daar de bandieten, zijne vroegere makkers, die haar als eene welkome erfenis beschouwden, welhaast naar zijnen naam, of leerlingen van burk werden genoemd. Het woord is zelfs in eenige woordenboeken opgenomen en heeft dus het burgerregt verkregen in de taal. Dat is de oorsprong geweest van het Engelsche werkwoord to Burk, hetwelk beteekent: vermoorden om lijken te verkoopen.
Wij gelooven - dank zij der waakzame politie - dat het Burken tegenwoordig niet meer geschiedt; maar weinige jaren geleden was het nog anders, en de galg te Newgate droeg daar de bewijzen van. Toen zwierf door de straten van Londen een kleine Savoijaard, van omstreeks tien jaren oud, die den voorbijgangeren eene marmot en eene witte muis vertoonde. Een wezenlijk kind der Savooische gebergte is te Londen geen zoo alledaagsch verschijnsel als elders: de noodzakelijkheid om de zee over te steken, doet het in Engeland eene soort van zeldzaamheid zijn. Daarbij had de kleine carlo farière - zoo heette de knaap - een schrander, levendig en frisch gelaat, dat alle oogen trok, en ieder belangstelling inboezemde. In weinig tijds was zijn naam, zelfs in de zalen der groote wereld, op alle tongen. De dames prezen zijne zwarte oogen en witte

{==481==} {>>pagina-aanduiding<<}
tanden. De heeren zijn sterk gestel, dat - het was winter - van de koude geen hinder had, in weerwil van zijne armoedige en ligte kleeding. In één woord: elk vond hem knap en aardig, men was hem genegen en gaf hem gaarne een aalmoes. - Maar eensklaps verdween hij.
Een tijd lang dacht men daarover en vroeg naar hem; maar het publiek van eene stad als Londen, denkt niet lang over zulke dingen, en 't geval zou dus geen gevolg hebben gehad, wanneer niet door die belangstelling de policie was wakker gemaakt; - deze vergat hem niet. Twee mannen, williams en bishop, die zij als stoute lijkdieven kende, werden nu als burkers bij haar verdacht. Zij deed dus geheel onverwacht eene huiszoeking in de kleine, uiterlijk schamele woning, die hun verblijf was in Chelsea. Dat huisje, gelijk de meeste huisjes aldaar, had twee verdiepingen. Een oud wijf opende de deur en ontstelde bij 't zien der bezoekers, naar wier last en oogmerk zij niet behoefde te vragen. De policiebeambten, zwijgend en ernstig, als het geregt, welks voorloopers zij zijn, traden zonder eenige uitlegging of pligtpleging binnen. Hunne nasporingen begonnen natuurlijk in het benedenhuis. Ter regterzijde was eene kleine keuken, ter linkerzijde eene kleine kamer, en daarachter eene tweede kamer, het minst havelooze vertrek der woning.
In die tweede kamer was eene bedstede, die er vrij wel uitzag, en waarschijnlijk was 't dáár, dat de ongelukkigen, die te ligtvaardig op de aangeboden gastvrijheid vertrouwden, eene laatste rustplaats vonden. Er was daar ook eene deur naar de plaats, tusschen muren ingesloten, zoodat men van de naaste gebouwen niet kon zien, wat op die plaats gedaan werd. In een der hoeken van de plaats was een put, waarvan de wèl onderhouden toestel met een hooghangende katrol en stevig touw alle reden gaf om hare vreeselijke bestemming te vermoeden. Het onderzoek echter bragt hier geen enkel bewijs aan het licht.
Terwijl de nasporingen beneden plaats hadden, waren

{==482==} {>>pagina-aanduiding<<}
ook twee der policiemannen naar boven gegaan en vonden daar williams en bishop rustig zittende onder een glas porter en een pijpje, met al het voorkomen van lieden hunner onschuld bewust.
- Wat is er van uwe dienst? - vroeg williams, een reusachtige kerel, die zich in zijne volle lengte voor de geregtsdienaren plaatste.
- Wij zijn hier - was 't antwoord - omdat gij beiden verdacht wordt den kleinen carlo farière te hebben vermoord.
Bishop, niet minder sterk dan williams gebouwd, rees mede dreigend op, en te zamen zouden zij misschien wel in staat zijn geweest om de agenten uit hun huis te jagen. Mogelijk bekroop hen daartoe, in dit gevaarlijk oogenblik, ook wel de lust: want op de beschuldiging van moord deden beiden een stap vooruit, met de geduchte beweging van schouders eens worstelaars, die zich tot den aanval gereed maakt; doch zij stonden dadelijk stil, en wankelden bijna, op het gezigt van het stokje waarmede de policiedienaren zich nu haastten hen aan te raken.
Dat stokje bezit eene tooverkracht, van welke men elders geen denkbeeld heeft. In andere landen hebben de wèlgewapende gendarmen dikwijls groote moeite om gevangennemingen te volvoeren. In Engeland is de levende wet met niets anders gewapend dan met een eenvoudig stokje van 45 duim lang, ter dikte van een middelmatigen rotting, en voorzien van een handvatsel. Op het einde van dat stokje is het wapen van Engeland afgebeeld, en daarmede aangeraakt, staat de stoutste bandiet, de wreedste moordenaar als verstijfd. Hij is dan geen man meer, maar slechts eene zaak. Niet aan den agent der policie, maar aan dat stokje, het zinnebeeld der wet, geeft hij zich over. Een kind, dat er hem mede aanraakt, kan hem wegleiden.
Een naauwkeurig onderzoek bragt ook hier aanvankelijk niets aan het licht; maar de muur tegen welken een der dienaars toevallig stootte, gaf op dat punt een hol geluid, alsof hij van hout, en alsof daar eene deur ware.

{==483==} {>>pagina-aanduiding<<}
Er was daar werkelijk eene, doch die met verwonderlijk veel kunst was onzigtbaar gemaakt. Door deze verborgen deur, die meer ingetrapt dan ontsloten werd, kwam men op een zolder, en daar hingen allerlei mannenen vrouwenkleederen door elkander, en daaronder ook een vest, broek en hoed, gelijkende naar die van den vermisten kleinen Savoijaard.
Williams en bishop betuigden hunne onschuld, doch werden niettemin naar de gevangenis gebragt, voor de regtbank gevoerd, en veroordeeld als moordenaars, ook van den kleinen carlo.
Men stond hun eenige dagen toe om zich ter dood te bereiden. Dikwerf dient dit uitstel ook om de overtuiging des regters, die soms nog wankelt, te bevestigen. Als de misdadiger weet, dat hij hopeloos verloren is, komt hij ligter tot bekentenissen. Hij openbaart dan van zelf veelal nog méér dan men reeds wist, en verhaalt honderden omstandigheden, die 't geen nog duister was, ophelderen.
Het is verbazend welk eene menigte groote misdaden, in weerwil van de waakzaamheid der policie en Justitie, in een geordend Land nog gepleegd worden, zonder vermoedens te wekken, en waarvan 't geheim in het graf bedolven blijft, als 't toeval dat niet ontsluijert. Zoo openbaarden williams en bishop, dat zij zestig menschen hadden geburkeerd, voor welker lijken zij omstreeks f 15,000. - hadden ontvangen. Intusschen bleven zij volstandig loochenen den Savoijaard te hebben vermoord, en als men hen tot bekentenis dier misdaad trachtte te brengen werden zij ongeduldig. Tot op het laatste oogenblik hielden zij hunne onschuld ten dezen vol, en in weerwil van de bij hen gevonden kleedingstukken, zwoeren zij nimmer aan dien jongen gedacht te hebben.
Ondertusschen brak de dag tot hunne straf bepaald aan. Eene onoverzienbare menigte vulde het plein van Newgate. Het aantal moorden door deze misdadigers erkend, maakte hun die belangstelling wel waardig. Zij waren in hunne afgrijselijke soort twee uitstekende

{==484==} {>>pagina-aanduiding<<}
mannen; twee groote figuren in de geschiedenis van 't regt, aan welke de misdaad zoo vele verschrikkelijke bladzijden heeft geleverd. Ook de vensters der huizen waren bezet met aanschouwers, en zelfs de daken waren er mede bedekt.
De veroordeelden gaan nimmer uit de poort der gevangenis van Newgate, die zich alleen opent om beschuldigden te ontvangen. Zij die schuldig worden bevonden komen niet weder over haren drempel. Binnen de poort is een hoog, ruim portaal, waarin al de werktuigen der pijnbank, weleer in gebruik, ter regter- en linkerzijde staan gerangschikt, en daar boven is een groot raam. Men rigt gedurende den nacht, vóór de strafoefening, een vierkant getimmerte op, even breed als de poort, die daarachter geheel wordt verborgen. Dit getimmerte springt eenige ellen op het plein vooruit, en onderschraagt een planken vloer, ter hoogte van het raam, dat daardoor een tijdelijke deur wordt voor den veroordeelde, die alzoo regtstreeks uit de gevangenis naar de galg gaat; want op dien vloer staat de galg, boven een valluik en een stoel voor den patient.
Op den gemelden dag waren er twee galgen en twee stoelen, elk boven een valluik geplaatst, en naauwelijks sloeg het tien ure op de klok der gevangenis of het groote raam werd geopend en de beulsknechten traden buiten met williams en bishop, vergezeld van twee geestelijken en gevolgd door den scherpregter. De misdadigers hadden witte mutsen op, en de handen op den rug gebonden. Zij plaatsten zich op de voor hen bestemde stoelen, en terwijl de leeraren van de godsdienst vurige gebeden uitspraken, deed de scherpregter de noodlottige strikken om hunne halsen. De knechts trokken hen daarop de mutsen, tot aan de kin, over het aangezigt, om voor de menigte de stuiptrekkingen des doods te verbergen, en terstond daarna gaf de uitvoerder van het vonnis een teeken en de valluiken met de stoelen vielen neder., en de veroordeelden hingen in de opengevallen ruimte. Naauwelijks sidderden hunne leden van eenige trekkingen des doods, of zij bestonden

{==485==} {>>pagina-aanduiding<<}
niet meer. Hunne lijken bleven hangen tot des avonds, toen liet men ze tot in de onderste binnenruimte van het schavot neder in eene kist, en bragt ze naar een kelder van het Kings-college, voor de tentoonstelling van den volgenden dag.
Op dien dag stroomde het volk van alle zijden toe, om de lijken te zien. Men komt in den kelder twee aan twee achter elkander, en gaat zóó verschillende lage deuren door, en onderscheidene naauwe trappen af. De kelder heeft twee uitgangen: door den eenen komt men er in, en door den anderen gaat men er uit. De bezoekers gaan langzaam voorbij de lijken zonder te mogen stilstaan. Twee policiedienaren zorgen voor de orde en dat niemand de lijken aanrake, waartoe het volk anders zeer geneigd is, en vooral de vrouwen grooten lust hebben, omdat zij er bijgeloovige denkbeelden aan hechten. Vooral nu was de verzoeking groot, om de menigte moorden door die twee misdadigen gepleegd. Doch hetgeen ook nu de gemoederen nog het meest met afgrijzen vervulde was het ontleedmes, dat de gehangenen na de tentoonstelling wachtte. Het woordje ontleding werd aanhoudend met huivering uitgesproken.
Maar toen de bezoekers wêer buiten op de markt kwamen, wie stond daar? - De kleine Savoijaard, carlo farière, in eigen persoon, volmaakt gezond en vol levenslust gelijk vroeger. Hij wist niets van 't aandeel, dat hij aan de zaak had gehad, en was door den oploop uitgelokt, om daar te gaan zingen en springen, en zijn marmot en muis te vertoonen, in de niet ongegronde verwachting er méér penny's te zullen krijgen dan elders; vooral van hen die de lijken der gehangenen hadden gezien, en wier gevoeligheid dáárdoor was opgewekt. - Hij was juist dien dag van een reisje door de omstreken teruggekomen, en williams en bishop hadden dus wat hem betrof niet gelogen.
De wederkomst van den knaap maakte het geval nu ten hoogste merkwaardig; want de booswichten hadden zestig arme menschen geburkeerd, die volstrekt niet

{==486==} {>>pagina-aanduiding<<}
waren vermist geworden; maar een veronderstelde moord, waaraan zij onschuldig waren, bragt hen aan de galg.




Een bed en een schaakbord. (Eene Indiaansche legende.)

Te Tchina-Patnam leefde een Indiaan, azeb genaamd, die, ofschoon hij wel eens vergat de kralen van zijn bidsnoer te tellen, om zijne deugd beroemd was, daar hij nimmer verzuimde de armen bij te staan.
Echter had hij ééne zwakheid: hij vreesde te sterven, in weerwil der overtuiging, dat eene goede plaats hem wachtte in den heerlijken hof Mandana, die dagelijks bezocht wordt door indra, den God des sterrenhemels.
Den dood voelende naderen, riep hij de godinne sursuté, de tweede gemalinne van vischnou aan. Zij kwam, gezeten op haren geliefkoosden tijger en met een tak van een Magasboom in de hand.
- Aanbiddelijke gade van den God des firmaments! - riep azeb - sta eene gunst toe aan den ijverigsten vereerder der tien menschwordingen.
- Welke? - vroeg de godin.
- Verleng mijn leven met tien jaren.
- Onmogelijk, mijn zoon! - sprak sursuté - Uwe dagen zijn sedert uwe geboorte geteld. Gij moet sterven, zoodra de eerste straal der zon op de pagode van Wiliakania zal schijnen, en de dageraad breekt reeds aan.
- Sta mij dan tien dagen toe! - smeekte azeb met gevouwen handen.
- Ik kan u maar éénen dag schenken. - antwoordde de godin - Den dag van heden geef ik u, omdat ge wijs en goed zijt geweest; maar denk er aan, dat gij, aan het einde van dezen dag moet sterven.
Sursuté verdween.
Azeb, die reeds de werking des doods gevoelde, stond langzaam op, kleedde zich, deed zijne wasschingen, voelde

{==487==} {>>pagina-aanduiding<<}
zijne krachten terugkeeren, en sprak: - Mijn leven is verjongd; ik wil het genieten en niet verspillen.
Hij ging uit en ontmoette een Bramin.
- Azeb! - sprak deze - als gij de geschiedenis van aurang, den roemrijken stichter van het Rijk der Maratten, wilt schrijven, zal ik u een veld met betel, een palmbosch, en zes oneen goud geven.
- Het leven is kort. - antwoordde azeb - Ik heb geen tijd om geschiedenissen te schrijven. Ik wil leven, laat mij gaan.
Toen sprak een krijgsman, die soldaten zocht:
- Azeb! onze verheven Keizer trekt op tegen den Koning van Elephrata, wilt gij boog en pijlen nemen?
- Welk eene dwaasheid - riep hij - menschen te gaan dooden, die toch moeten sterven. Ik wil geen dienaar des doods zijn.
De vader van negen overschoone dochters, bronskleurig en met goud overdekt, bood azeb de jongste, met een bruidschat van twee olifanten, ter vrouwe aan.
- Ik heb geen tijd om te huwen. - sprak azeb - Ik moet den God des blaauwen hemels aanbidden. En wat uwe olifanten betreft: de last des levens is mij reeds zwaar genoeg, zonder dat ik daar nog twee olifanten heb bij te voegen.
Verontwaardigd, overlaadde de vader der schoone maagden azeb met beschimpingen; doch deze zeide:
- Het leven is kort, ik heb geen tijd om mij te wreken.
Nu sprak een geleerde Bramin hem aan:
- Wijze azeb! de Braminen van Tchina-Patnam noodigen u uit om met hen twee weken in de zwarte zaal te komen doorbrengen, ten einde de oorzaken der eklipsen te ontdekken.
Maar azeb antwoordde:
- De eklipsen mogen komen zoo als zij willen, mij is dat onverschillig. Na mijn dood zal ik tijd genoeg hebben om tusschen vier muren opgesloten te blijven. Laat mij nu rustig de lucht der bergen inademen, en het blaauwe gewelf van den hemelschen indra aanschouwen.

{==488==} {>>pagina-aanduiding<<}

- Maar - hernam de Bramin - gij zult dan uw leven lang onwetende blijven.
- 't Zal niet lang duren. - voerde azeb hem te gemoet - Ik sterf morgen. Gij en de anderen overmorgen.
Met het geven van al die antwoorden had azeb een uur verloren en was daar treurig over.
- Wat is de tijd kostbaar. - dacht hij - Elk oogenblik is als een onwaardeerbare parel, die uit mijne hand in de diepte van den stroom Triplicam valt!
Toen spoedde hij zich naar de vallei Tchoultry, tusschen de brug der Armeniërs, in de voorstad van Tchina-Patnam, en de onderaardsche tempels van elora gelegen, en snelde voort, als iemand die eenig vermaak najaagt; maar had geen doel. Hij zocht slechts een middel om de nog overige parelen van zijn kort bepaald leven wèl te besteden, en wist niet aan wie, of waarvoor ze weg te schenken.
Hij zette zich neder tusschen twee boschjes van geele tulpenboomen, en dacht - maar betreurde al spoedig den tijd, dien hij in overdenkingen had verloren.
- Groote siva! - riep hij uit - Gij, die de menschheid in uwe menschwordingen als dwerg hebt gekend, schenk mij toch eene goede ingeving tot regt gebruik van mijn tijd!
Toen stond hij op, en zag aan de overzijde van den stroom zeven Braminsche schoonen, die, onder begeleiding van een Bin, den strijd van ravana en rama bezongen. Deze maagden riepen hem bij zijn naam, en wenkten hem om den stroom over te steken; maar azeb dacht: - ‘Ik zou veel tijd met overvaren verliezen en daarna verpligt zijn mijn leven bij die zeven Braminschen te eindigen, die, gelijk al de vrouwen van Tchina-Patnam, wel veel beloven doch weinig geven, zelfs dàn, wanneer zij wèlgezind zijn.’ - en hij wendde zich van haar af.
Toen ontmoette hij een Jedimar.
- Azeb! - sprak deze - indien gij honger of dorst hebt, kom dan in mijne hut; zij is dáár, voor den water-
{==489==} {>>pagina-aanduiding<<}
val van Elora; ik zal u een schotel met vleesch van Labjala voorzetten, en gij zult lekkeren wunupi drinken!
- Houdt gij mij voor dwaas? - was azebs antwoord - meent gij, dat ik den tijd zal verliezen met mijn maag te overladen en mijn hoofd zwaar te maken? Zie, daar gaat eene arme Beraïde voorbij; deze heeft honger; geef aan hem uw eten en drinken en neem gij deze once goud!
Twee rondzwervende bayadères, een zanger en een sarada-caren, met zijne lange mandoline, azebs gulheid ziende, naderden en vroegen hem ook om eene once goud, met aanbod om daarvoor de beroemde idylle Guita-Govinda, over de liefdesgevallen van krichna (den Indischen apollo) en radna te dansen en te zingen.
En azeb gaf eene once goud, en sprak tot de bayadères:
- De liefde van krichna heeft Indië bevolkt, en het verhaal er van is te lang om door een stervende gehoord te worden.
Inmiddels zag azeb, dat hij, door elk aanbod te weigeren, meer tijds verwaarloosde, dan hij verloren zou hebben door eenig vermaak aan te nemen, en toch gevoelde hij tot niets eenige neiging, daar de gedachte aan zijn naderend einde hem geheel overmeesterde.
Zoo vervloog nog een uur van zijn vernieuwd leven; en in het derde verveelde hij zich doodelijk.
- o Brama! - zuchtte hij, diep geeuwende - o Brama! wat is het leven lang en zuur! Het verwondert mij volstrekt niet, dat gij tienderlei menschwordingen hebt aangedaan, om den tijd te korten!
Bij deze uitboezeming was hij voor den tempel van Tin-Tauli gekomen, die twee portalen heeft, en als een wonder der wonderen van Elora beroemd is. Hij plaatste zich op den staart van een aap, in de schaduw van den os Wandy, uit één stuk steen in de granietmijnen uitgehouwen, en at gedachteloos en zonder lust eenige betelnoten. Zijn blik ten hemel heffende maakte hij eene smartelijke opmerking: hij had nog maar twintig uren op de aarde te blijven, eer de zwarte yama, de God der begrafenissen, hem den doodelijken slag zou toebrengen.

{==490==} {>>pagina-aanduiding<<}

Toen nam hij zijn toevlugt tot het eenige middel, dat allen aanwenden, die door de verveling gemarteld worden: hij strekte zich uit op den grond, en sliep in.
Daar werd hij door een verrukkelijken droom gestreeld. Hij zag roudra, den God des doods, die hem de blaauwe poort opende van het schoone paleis Kaïlaça, welks gangen van edelgesteenten, naar den tuin Mandana geleiden, die door bayadères bevolkt is. Siva, de magtigste der goden, sprak tot hem:
- Azeb! gij zijt regtvaardig geweest, ik wil u be loonen. Wees Koning der Maldiven aan den ingang der Arabische Golf. Zij zijn twaalf duizend in getal, en hebben allen grotten van parelen en koraal, en in elke der grotten is eene Koningin; dat zijn de schoone latchmi's, de godessen van het vermaak. Die twaalf duizend Koninginnen zullen uwe gemalinnen zijn, en gij zult een drijvenden harem bezitten, heerlijker dan die van den grooten sevadjy, den stichter van het Rijk der Maratten.
In dien droom daalde azeb van uit den sterrenhemel langs een trap van goud en azuur, en onder het rijk der nevelen gekomen, ontdekte hij zijne Maldivische heerschappij, die naar twaalf duizend zeeschelpen, onder pluimen van palmen drijvende, geleck. - Daar gekomen, scheen het hem als zong de oceaan eene hemelsche symphonie, die zich twaalf duizend malen verdeelde in azuren beekjes, welke levendig en vrolijk tusschen de eilandjes kronkelden.
Met die snelheid, welke ons in den droom ten deel valt, sprong azeb luchtig van 't eene eiland op het andere, en zag telkens, tusschen de palmenbladeren, twee zwarte oogen, onder ebhenhoutkleurige lokken schitteren, uit een gelaat zacht en gebronsd als dat van de schoone radna.
De droomen hebben, zoo als men weet, onder andere onverklaarbare eigenschappen, ook het eigenaardige, dat zij ons de bewustheid van tijd en ruimte ontnemen. Zoo had azeb, ontwakende, de herinnering van vele jaren, gelukkig, te midden zijner twaalf duizend Konin-
{==491==} {>>pagina-aanduiding<<}
ginnen, in den Arabischen zeeboezem, op legersteden van paarlen, amber en koraal, doorgeleefd.
Maar al te spoedig kwam hij weêr tot het bewustzijn der wezenlijkheid. Naar zijne berekening had hij acht uren gesluimerd, en zou, zonder de verwenschte steek eens adders, zijn ingebeeld geluk nog eenige jaren langer hebben genoten.
Zuchtende sprak hij: - ‘Nu heb ik nog twaalf uren te leven, en bij poudha-coura zweer ik, met dat overschot verlegen te zijn. Twaalf uren, twaalf eeuwen! Ware ik niet zulk een goed en vurig aanhanger van siva, dan zou ik mij van de hoogte dier veranda, op de rots werpen, om aan die twaalf lange uren, die mij door hunne zwaarte onlijdelijk drukken, een einde te maken. Kon ik’ - voegde hij er bij - ‘kon ik ten minste maar weêr inslapen, misschien zag ik mijn schoon rijk terug; mijn harem met al die Koninginnen, en mijn eigen frisch en jeugdig gelaat in den spiegel der beken! Helaas! als de natuurlijke behoefte aan slaap wederkomt zal ik dood zijn. o, Nu heb ik het raadsel des levens begrepen. Wij hebben maar oogenblikken van betwistbaar geluk, en voor het overige onloochenbare zorgen en smarten. Het beste gedeelte van ons leven is dat waarin wij slapen. Indien de God des azuren gewelfs, de hemelsche indra, mij een derden levensloop wilde schenken, zou ik dien niet aannemen dan onder voorwaarde van altijd te kunnen slapen.
Toen hij deze alleenspraak, elke sylabe rekkende, zoo langzaam mogelijk had uitgesproken, om toch eenige minuten meer van de eeuwige twaalf uren te besteden, kwam er een Bonze der groote pagode van Nagpour, die van zijn olifant steeg om voor den tempel der tien menschwordingen te knielen.
Deze priester heette dhéaly, en had de rijke hofplaats Bhezar, met zijn gevolg van mannelijke en vrouwelijke Jemidaas verlaten, om, op het schierëiland van Bengale, zich met de beroemdste schaakspelers van Indostan te meten.
Azeb knielde neder voor den Bonze dhéaly, en sprak:

{==492==} {>>pagina-aanduiding<<}

- Straal van den zevenden schedel van siva, die nederzit in den raad van indra, en met één woord den toorn van de eeuwige slang arnanta hebt overwonnen, leer mij het geheim om tien uren te leven zonder door de verveling gepijnigd te worden.
- Gij vraagt mij om de liefdegift eener afleiding? - vroeg de Bonze.
- Ik smeek ze u knielend, o ster van Nagpour! - hernam azeb.
- Shegmadid, de vermaarde bouwmeester des tempels van Elora, die tot den rang der goden verheven is, en den blaauwen sterrenhemel op den wagen van den douriak doorrent, heeft den priesteren steeds aanbevolen, om den ongelukkigen weldadig te zijn. - antwoordde dhéaly. - Ik zal u tien uren vermaak schenken, waardig om door sita benijd te worden. Ik zal vijf partijen schaak met u spelen.
Azeb zag verwonderd op, gelijk iemand die een middel erger acht dan de kwaal. Hij stamelde halfluid eenige woorden, welke de Bonze voor de nederigste dankbetuiging hield; zoo als men onverstaanbaar spreekt, wanneer de woorden van erkentenis ontbreken.
Azeb was misschien de eenigste Indiër, in deze geletterde eeuw, die het schaakspel niet verstond; maar hij had in zijn droom vergeten, dat de godin sursuté, hem een toegevoegden dag levens schenkende, hem tevens een alles bevattend en op alles toe te passen genie had gegeven, Voor het schaakbord gezeten ontwaarde hij dadelijk in zich de schranderheid van den schaakspeler en alle bekwaamheid tot eene diep zamengestelde berekening.
Het was een bewonderenswaardig schaakbord. De kundigste Chinesche werkman van Ponjab had, verhaalde men, zeven jaren aan dit meesterstuk uit paarlen, elpenbeen, ebbenhout en parelmoer gearbeid. De witte koning was de wèlgelijkende afbeelding van den toen regerenden Vorst van Lahore, goala-sing (Leeuwenherder) genaamd, wijl hij moed en zelfbeheersching in zich vereenigde. In den zwarten koning herkende de onder-
{==493==} {>>pagina-aanduiding<<}
daan van het Hemelsche Rijk zijnen geërbiedigden Keizer, den grootmoedigen fo-hi, den Vorst-landbouwer, die twee heesters en drie bloemen door eene bewonderenswaardige enting uitvond. De zestien boeren van ivoor en ebbenhout, waren met een uitmuntenden smaak gesneden; hunne kleine oogen glinsterden als karbonkels; zij zetteden een voet voorwaarts, en mikten met hunne pijlen op bogen van gouden vlechtwerk.
De Bonze dhéaly had dit bord en de stukken in een speelstrijd van den kleinzoon des grooten kosrou's gewonnen, en hij was er trotsch op, gelijk de tempel van Nagpour trotsch is op zijnen voorhof van brons, het meesterstuk van den beeldhouwer el-manoussi.
De spelers plaatsten zich op den grond voor het half verheven beeldwerk dat iriarte verbeeldt, den olifant van indra.
Naauwelijks waren de eerste zetten gedaan of de Bonze bemerkte, dat hij met den geduchtsten schaker uit geheel Azië te doen had; echter wanhoopte hij niet hem te zullen overwinnen, wanneer hij hem bewegen kon om iets te spelen; want zelfs de beste spelers begaan, als er een gedeelte van hunne bezitting mede gemoeid is, dikwerf de grofste fouten, en verliezen de partij door schroomvalligheid.
- Ik waag al wat ik heb. - zeide azeb glimlagchend.
- Is dat veel of weinig? - vroeg de priester.
- Een rijstveld, een huis aan de Tiplicane, eene woning te Tchina-Patnam, en een kattamaram, die de reizen doet naar Taragambour, de stad aan den oever der zee, de parel van Coromandel. Hier in deze doos van sandelhout zijn mijne bewijzen van eigendom. Allen dragen het zegel van onzen Groot-Regter.
- Neem u in acht! - hernam de Bonze - Houdt gij niets verholen? En bedenk dat gij, verliezende, de ossen aan den Tandigel zult moeten spannen! Bedenk, dat gij armer zult zijn dan een beradje of een rijstdorscher!

{==494==} {>>pagina-aanduiding<<}

- Zon van Nagpour! - antwoordde azeb, weder glimlagchende - ik heb aan alles gedacht.
- Welnu - sprak de Bonze - ik zet, tegen uw goed, iets voor u van grooter waarde. Hoor! - de bouwmeester der tempelen van Elora werd hier, op deze plaats, door eene slang gebeten. De doorluchtigste mijner voorvaderen bediende den tempel van Wililakarma, hij snelde op den kreet des bouwmeesters toe, en zeven bladen van de Tody op een keisteen kneuzende, legde hij ze op de doodelijke wond en genas alzoo den gekwetsten. Toen nu de bouwmeester tot den goddelijken rang verheven was, verscheen hij mijn voorvader, en sprak: - ‘Ik heb van siva het vermogen verkregen om u en uwen afstammelingen eene gunst, welke gij en zij, eenmaal in hun leven, 't zij voor zich of voor een ander, zullen smeeken, toe te staan. Zelfs al ware die gunst het verplaatsen van den nabijgelegen waterval, uit eene traan der kuische sita ontsprongen, naar het midden der vallei van Tchoullry.’ - Ik heb nog niets aan den glorierijken bouwmeester gevraagd; want ik ben gierig met de gunst die hij mij voorbehoud; doch ik zet haar op dit schaakspel.
- Aangenomen - sprak azeb - laat ons voortgaan! - Op die woorden schudde de olifant iriarte zijn geduchten kop en zijne groote ooren, en slingerde majestueus zijn granieten snuit boven zijn bronzen schedel; daarna hernam hij zijne monumentale houding en eeuwigdurende onbewegelijkheid.
- Gij ziet - sprak de Bonze - de goddelijke bouwmeester heeft zijn werkstuk bezield, om mijne woorden te bevestigen.
- Laat ons voortspelen! - antwoordde azeb, zich buigende - Straal van Bhezar! ik heb uwen inzet aangenomen.
De dienaren hadden zich uit eerbied verwijderd, zoodat geen menschelijk oog dezen onvergelijkelijken speelstrijd aanschouwde, die geene andere getuigen dan de goden van Indië had. Door de gunst van sursuté was

{==495==} {>>pagina-aanduiding<<}
azeb, gelijk gezegd is, in de geheimen van het spel doorgedrongen. Zijn hoofd, door de Indische zon geroost, werd nog meer verhit door het vuur der berekeningen. Naarmate hij zijne elpenbeenen stukken voorwaarts bragt, scheen het hem toe alsof het schaakbord overgroote vormen verkreeg, en alsof een helsche of hemelsche adem al de figuren bezielde, en haar de houding en driften gave der personen, die zij verbeeldden. In deze vervoering van brandende drift was 't hem als ware hij tegenwoordig bij den strijd van rama en ravana, vereeuwigd in het dichtstuk, dat door de zon met letters van parelen, tusschen het eiland Ceilon en de Kaap Coromandel (het schitterend tooneel van den oorlog der Indostansche monsters), geschreven schijnt. De schaakspeler werd in zijne eigene oogen grooter; zoo groot als aurang-zeb; hij meende om een Koningrijk te kampen, en met den vingertop een leger van reuzen voort te drijven; hij dacht de aarde te doen daveren, door den schok van eene onmetelijke magt, en verbeeldde zich in het rond de toejuichingen van al de marmeren goden, in bas-relief op de tien tempels van Elora gebeeldhouwd, te hooren.
De Bonze, gewoon zijne tegenstanders te overwinnen, en die zelfs zijn doorluchte ambtgenoot van de pagode van Djagernal had mat gezet, beefde van toorn en verbaasdheid bij elk zijner nederlagen; maar soms, door eerbied overmeesterd, dacht hij, dat zijn bewonderenswaardige speelgenoot vischnou-zelf ware, als schaakspeler, in eene elfde menschwording, op aarde gekomen. Dit denkbeeld vleide zijne eigenliefde, en weêrhield hem zich 't hoofd tegen den granieten olifant te vermorselen.
De zon daalde in den Bengaalschen zeeboezem, en azebs leven moest eindigen met haar laatste straal, in den oogenblik toen een beslissend mat zijne overwinning voltooide. De overwonnen Bonze deed zijn gebed aan siva, en de vergoode bouwmeester daalde in een lichtkring van azuur en goud.
- Bonze dhéaly! - sprak hij - welke gunst wenscht gij van den God des blaauwen gewelfs?

{==496==} {>>pagina-aanduiding<<}

De Bonze pleegde raad met zijnen verwinnaar azeb. Deze zeide:
- Vraag voor mij nog vijftig jaren levens op deze verrukkelijke aarde.
- Toegestaan! - hernam de hemelling, en steeg weder naar boven, om zijne plaats onder de palmen in den hof Mandana te hernemen.
Azeb voelde in hetzelfde oogenblik een verjeugdigd leven door zijne aderen vloeijen. Hij kuste de voeten van den Bonze dhéaly, en deed een gebed van dankzegging aan den bouwmeester en den God siva.
- Gij schijnt het leven wel boven alles te beminnen. - sprak nu de priester - Wat zult ge met die halve eeuw doen?
- Ik zal slapen - was het antwoord - om te leven in droomen, en wakker worden om te schaken.
- Gij doet wèl daaraan - sprak de priester - ik geloof, dat het leven alleen daartoe gegeven is. De mensch heeft maar twee dingen noodig: een bed en een schaakbord.

De vlinder.


Ontluiken met de lente, en met de rozen sterven, 
Op zefirswieken zich door 't helder luchtruim spoên; 
Van de een naar de andre bloem, in 's werelds lusthof zwerven, 
Met balsemgeuren, licht, en hemelsblaauw zich voên; 
Nog jong, het poederwaas van zijne vlerkjes kleppen, 
En onbevredigd zich naar hooger luchten reppen, 
Ziedaar des vlinders, ons zoo heerlijk schijnend lot: 
Hij is het evenbeeld van 't rusteloos verlangen, 
Dat, nooit voldaan, een poos aan elke zaak blijft hangen, 
Tot ze eindlijk opwaarts stijgt, en vrede vindt bij God. 
 
a. van wechel. 
Naar de lamartine. 







{==497==} {>>pagina-aanduiding<<}

Mengelwerk.

De heer van Kessel op het kasteel te Heusden, in 1623. (⋆)


Van oude herkomst is 't Kasteel 
Van Heusden; doch het grootste deel 
Verdween in puin, en wat nog rest, 
Is schaduw slechts van de oude vest. 
Lang was zij 't magtigst van het land, 
Tot uitgeharsten buskruidbrand 
't Verwoestte: slechts een enkle muur 
Weêrstond het alvernielend vuur. 
De bouwval werd geslecht, de gracht 
Met puin gedempt. - Eene eeuwenvracht 
Had nog 't gebouw niet afgemat; 
Nu was 't op eens uiteen gespat. 
Lig vrij daar, gij, o Heusdens vest, 
Gij romp der oude: 't gansch gewest 
Vereeuwigt u! In stad en land 
Van Heusden hebt ge een onderpand, 
Dat in hun naam uw naam beklijft, 
Hoe weinig van u overblijft! 
 
Klink schel mijn toon, ruisch luid mijn lied, 
Verhef wat eens daar is geschied, 
In zangen! - 't Oude Vaderland 
Juichte in 't geval. 
De Spaansche schand 
Bekampte Neêrlands eer - Verga, 
Wie ooit die eere komt te na! - 
Maar Hollands eer en mannentrouw, 
In voorspoed kalm, bedaard in rouw, 

{==498==} {>>pagina-aanduiding<<}

Hield onverpoosd, onwrikbaar stand: 
Geen wonder, 't gold dat Vaderland. 
Zwaar klemde Spanje's slavenjuk 
Om hals en schoudren; bange druk 
Benaauwde ons edel voorgeslacht, 
En filips had zóó ver 't gebragt, 
Dat wanhoop heul zocht in 't besluit: 
Aan de oceaan het land ten buit 
Te laten; aan een vreemde kust 
Te zoeken voor het ligchaam rust, 
En ruste voor de ziel, om vrij 
Haar God te dienen, en daarbij 
In onafhanklijk volksbestaan 
Te leven, of - te grond te gaan. 
 
Wél was het toen een bange tijd, 
Welks lijden nóg de ziel doorsnijdt: 
Een tijd van bloed, van brand, van moord, 
Van euveldaden ongehoord. 
En nergens is in 't Vaderland 
Ėén plek, waar zelfs geen menschenbrand 
Ontstoken werd door 't bijgeloof, 
Voor deernis en voor liefde doof. 
Ook hier had zich het Spaansch gebroed 
Genesteld, en met goed en bloed 
Van dorp- en stedeling gemest. 
Maar wijkende uit de stedevest, 
Werpt zich een dappre vrijheidsschaar 
In Heusdens burg. Hoog wappert dáár 
Der Geuzen vlag, van torentrans 
En spits, en muur, en wal en schans. - 
Dat steekt den Spanjaard: - ‘Neêr dat doek 
Des oproers!’ - is het schreeuwen - ‘vloek 
Treffe ieder die oranje noemt! 
De vrijheid zij ter hel gedoemd! 
't Schavot zij harer knechten loon; 
Want Heusden hoort aan Spanjes kroon!’ - 
Een digte kogelregen snort 
Uit ijzren muilen; - neêrgestort 

{==499==} {>>pagina-aanduiding<<}

Is dra een deel des burgs. De muur 
Weêrstaat geen kogelreegnend vuur, 
Maar lokt, met bressen breed en wijd, 
Tot stormen uit. Nu komt de strijd! - 
In digte rijen - lid aan lid 
Van strijders, op triomf verhit - 
Stormt bende aan bende; staat; dringt voort; 
Wint veld, en nadert de ijzren poort 
Der sterkte: maar - de diepe grond 
Is ondermijnd, en barst in 't rond. 
Nu woedt de dood: een talloos tal 
Van Spanjerds sneeft: in gruwbren val 
Gekneusd, verminkt, geknot, verschroeid, 
Door 't vuur, dat uit den afgrond loeit, 
En met een donderend gerucht 
Hun lijken slingert door de lucht. 
 
De storm des vijands is mislukt; 
De zegepraal is hem ontrukt; 
Het burgplein drijft van 's vijands bloed, 
Dat plast om 's overwinnaars voet. 
 
De Heer van kessel was de held, 
Die niet terugweek voor 't geweld 
Van overmagt; maar kalm en groot 
Dien mannelijken weêrstand bood. 
Hier was de grens van 't Vaderland; 
Hier houdt hij onverwrikbaar stand. 
Ontbloot hij 't zwaard - wie hėm bespringt 
Ontkomt de neêrlaag niet; maar zinkt 
Verslagen neêr! Een lijkental 
Omringt den held, als muur en wal. 
 
Te regt was hem 't Kasteel betrouwd, 
Had maurits op zijn woord gebouwd; 
Want wie zich buig voor Spanjes trots - 
Niet hij - de onwrikbare als een rots. 
 
Maar, afgemat heeft hem de strijd: 
Het zweet, dat van zijn slapen glijdt, 

{==500==} {>>pagina-aanduiding<<}

Zijn bleek gelaat, zijn moede stap, 
Zijn hijgen op den burghoftrap 
Getuigen, dat geen medicijn 
Voor hem zoo nut als rust zal zijn. 
 
Hij zet zich neder: ‘Knaap! kom hier, 
Ontgesp mij 't zware borstpantsier,’ - 
Dus spreekt hij - ‘'t drukt, het doet mij pijn. 
En haal mij ook een beker wijn, 
'k Ben dorstig, - haast u!’ - Naauwlijks heen, 
Keert ook de rappe knaap; meteen 
Schenkt hij, en reikt zijn Heer den drank 
Tot lafenis: ‘Mijn hartedank 
Zij U, o God! dat ik nog leef!’ - 
Sprak kessel vrolijk. - ‘Geef, o geef, 
Dat ik 't Kasteel behouden mag, 
Of - sterven bij de vrijheidsvlag!’ 
 
‘Trek uit het stalen wambuis, knaap! 
'k Verlang naar rust, 'k verlang naar slaap!’ - 
't Geschiedt ook. Maar geronnen bloed 
Kleeft, onder 't zware kleedinggoed, 
Aan 's jonkers vingren. ‘Heer, gewond, 
Zijt ge in de borst! Trek uit, terstond! 
Laat zien wáár of de kwetsing is! 
Wijn is niet de eenge lafenis, 
Die thans u past: een arts bezie, 
Hoe hij hier beter hulpe biê.’ - 
't Was waar: een dolksteek had de wond 
Veroorzaakt; want een Spaansche hond 
Zocht, waar het harnas zamensloot, 
Den weg naar 't hart. Een wisse dood 
Was 't doel; maar Hij, die alles wikt, 
En weegt, en stuurt, had zóó 't beschikt, 
Dat bij de kwetsing geen gevaar; 
Slechts bloedverlies het eenigst waar. 
Dát was nu van zijn loomen stap, 
Zijn hijgen op den burghoftrap, 

{==501==} {>>pagina-aanduiding<<}

Zijn bleek gelaat, zijn fellen dorst 
De reden. - Maar de wond der borst 
Is dra geheeld, het lang beleg 
Wordt opgeheven, en de weg 
Om Heusden schijnt weêr veilig. Toch 
Waakt Heer van kessel; 't vuig bedrog 
Des Spanjaards kent hij, en 't Kasteel 
Bevestigt hij te meer: een deel 
Des muurs wordt spoedig opgehaald, 
En rondom alles zóó bepaald, 
Dat, wordt een aanval weêr hervat, 
Hij anderwerf in duigen spat; 
Maar - 't wijs beraad was thans onnut: 
Geen Spanjaard wil met krijgsgeschut 
Weêr Heusden naadren; neen: verraad 
Moet hem dat leevren. Tot die daad 
Leent (denkt hij) kessel, door de magt 
Van goud en eer van 't spoor gebragt, 
Hem binnen kort de sterke hand. - 
Wie 't goud mint heeft geen Vaderland. 
 
Wat doet het goud niet?! Wat bedrog 
Werd vaak gepleegd om geld: en toch 
Stoot soms een bod van rang en eer, 
Nog eer dan goud, de trouw omveer. 
God lof! waar 't Neêrlands krijgsliên geldt, 
Dáár - 't zij in gouden schrift vermeld! - 
Dáár is geen schat, hoe groot op aard, 
Zoo veel als krijgsmans trouwe waard! 
Dáár is geene eer, dan in de deugd! - 
God lof! zoo ver het menschen heugt 
Is - mét beleid en moed - de trouw 
Hun eigenschap. Daarom ook zou, 
In later tijd, eens Konings hand 
Die eerespreuk van Nederland 
Hun hechten op de fiere borst. - 
Eer onzen braven! Eer den Vorst! 
 
Daar zat van kessel, in de zaal 
Des burgs, aan 't sober middagmaal, 

{==502==} {>>pagina-aanduiding<<}

En las een brief: 't was vrouwlijk schrift: 
Schrift van zijn moeder! Diep gegrift 
Stond ouderliefde in 's helden ziel: 
De vrouw die hem te beurte viel 
Als moeder, was van eedlen aard; 
Was hem, gelijk hij harer, waard. 
Wat schreef zij? Na veel anders, dit: 
‘Mijn Zoon! uwe oude moeder zit 
Hier eenzaam; maar geen uur vergaat, 
Dat gij niet levend voor mij staat. 
Ik zie u, midden in 't gevaar 
Op Heusdens burg: ik zie, zoo klaar, 
Als ware ik bij u, 't Spaansche rot 
U teistren op dat wrakke slot, 
Met kogelregen, vlam en vuur. 
Ik droom er van in 't nachtlijk uur. 
Mij dunkt, ik zie het, hoe de nood 
Ten toppunt stijgt; ja, hoe de dood 
Rondom u waart, uw leven dreigt; 
Zoo ge al niet stervend nederzijgt. 
Maar hoor, mijn Zoon! o, Houd den naam 
Van kessel onbevlekt; beschaam 
Uw moeder niet, dat gij ontëerd 
Van Heusden herwaart wederkeert! - 
Sterf liever dan voor 't Vaderland! - 
Dat schrijft mijn moederlijke hand. 
Maar neen, gij keert weldra tot mij 
Terug, en zittend aan mijn zij 
Verhaalt ge ons, hoe gij, ongedacht, 
Minst door uw moed, meest door Gods kracht, 
't Kasteel van Heusden hebt bewaard, 
En hoe ge in 't leven bleeft gespaard. 
'k Bid dagelijks voor u, mijn kind! - 
Gij weet niet hoe een moeder mint! - 
'k Bid daaglijks: “Koom mijn willem weêr, 
En spoedig!” Amen, lieve Heer!’ - 
Hij las dat moederlijke schrift 
En sprak, terwijl zijn aangezigt 
Van geestdrift gloeide: ‘Eedle vrouw! 
Gij steunt te regt op mijne trouw 

{==503==} {>>pagina-aanduiding<<}

Aan Nederland: bij vaders graf 
En uwe liefde zweer ik 't. Straf 
Gods ongenâ mijn schuldig hoofd, 
Indien men ooit met grond gelooft, 
Dat ik mijn duren pligt en eed 
Voor Spaansch, voor vreemd belang vergeet! 
Neen, moeder! neen, ik ben een zoon 
Van kessel; neen, geen slavenloon 
Verlokt mij. Wat me ook verder wacht, 
Vrees niet voor de eer van ons geslacht. 
't Verraad wone in het Spaansch gebied; 
Maar hier, in Heusden, woont het niet.’ 
 
Zoo sprak hij - toen, van muur en wal, 
En aan de poort, trompetgeschal 
Gehoord werd. Op den muurkant trad 
De wacht, pinkoogend naar de stad. 
Wie nadert? Wat bezoeker komt? 
Een monnik: werklijk of vermomd. 
Is 't vriend of vijand? Maar hij draagt 
Iets wits als vredeleus, en vraagt 
Gehoor en toegang. - ‘Koom hij vrij’ - 
Zegt kessel - ‘schoon, een monnikspij? 
Wat moet dat? Is 't geen Spaansche list? 
Zendt Spanje boden, maar vernist 
Met heilgen glans? - Doch 'k hoor weldra 
Wat hij begeert. 'k Geloof bijna, 
Dat ik het rade: 't Spaansche zwaard 
Is op deez' muren bot geschaard; 
Geen zengend vuur, geen stormgeloop, 
Geen schutgevaarte en kogeldoop 
Veroverde den burg. Misschien 
Wil men de kracht van 't wóórd nu zien; 
Beproeven of niet gladde taal, 
Veel beter is dan lood en staal, 
Tot landveroovren.’ - Met een groet 
Komt nu de vreemdling. Kessel doet 
Een hopman vragen: ‘wat hij wil?’ - 
‘U spreken, Heer! om een geschil, 

{==504==} {>>pagina-aanduiding<<}

Dat slechts door u kan zijn beslist. 
Hij komt hier - zegt hij - vergewist, 
Dat ge even goed en edel zijt 
Als kloek en dapper in den strijd.’ - 
‘Hij kome binnen.’ - is het woord 
Van kessel; en de vreemdling hoort 
Dat zigtbaar vrolijk, slaat zijn kap 
Naar achter, en verhaast zijn stap. 
Daar treedt hij in. Een wenkbraauwboog 
Van grijze borstels houdt zijn oog 
Beschaduwd, maar een valkenblik 
Schiet dááruit voort. Een zweem van schrik 
Vliegt over zijn gelaat; het is 
Als huivert hij... Met reên: gewis 
Wacht kerker hem en dood, als hij 
Niet blijkt, van list en logen vrij. 
 
‘Spreek, geestlijk man! wat zoekt gij hier? 
Ik weet, gij mint niet de banier 
Des Lands, maar van de vreemden. O! 
Indien het anders ware!... Zoo 
Schonk ik uw woorden ál 't geloof, 
Dat mij uw stand gebiedt. - Maar doof 
Zijt ge allen voor het dierst belang 
Des Vaderlands; uw volksgezang 
Is: Spanje en Koning filips leef! 
Oranje's dappre maurits sneef! - 
Maar nu, wat wilt gij?’ - ‘Eedle Heer! 
(Is 't antwoord van den monnik) meer 
Kan ik niet zeggen, dan slechts dit: 
Misken mij niet! - Een edel wit 
Heb ik als éénig doel in 't oog: 
Uw roem en glorie. - Naamloos hoog 
Prijst elk uw deugd; geeft elk u lof; 
Uw daden klonken tot aan 't Hof 
Der Spaansche Landvoogdes: zij is 
U gunstig. 't Was te Brussel, 'k gis 
Een maand geleden, dat ik haar 
Begroeten mogt. Weêr had de maar 

{==505==} {>>pagina-aanduiding<<}

Van uw zoo dappren tegenweer - 
Der Spaanschen rouw, der uwen eer! - 
Uw daden haar gemeld. - ‘Een man 
Wiens vuist een wereld schragen kan’ - 
Sprak zij - ‘is kessel. Heil 't bewind, 
Dat in zijn trouw een steusel vindt.’ - 
Zij vroeg me of ik u kende? ‘Neen,’ 
Gaf ik ten antwoord, ‘maar ik meen, 
Vorstin! een neef des dappren, houdt 
Te Brussel zijn verblijf; - Te stout 
Is ligt mijn raad; maar déze meldt 
Misschien waar gij belang in stelt. 
 
‘Zij wenkte mij mijn afscheid toe, 
En ik, ik ging - verheugd te moê. 
Mijn lust en roeping is: 't gebed; 
En, waar ik dán mijn hart op zet 
Is: dat er vrede kome; want 
Te lang alreê bloedt Nederland! - 
Nogtans werd mij een andre taak 
Toen aanvertrouwd;... maar 'k wil de zaak 
Verhalen, zoo ze in waarheid is. - 
Nog voelde ik de vermoeijenis 
Der lange voetreis. 'k Had gedacht 
Eens uit te rusten. Onverwacht, 
Roept mij een stem op nieuw naar 't Hof 
Der Landvoogdes. Dat gaf mij stof 
Tot peinzen; want het stipt bevel 
Was, dat men uit de kloostereel 
Mij tot haar bragt. 'k Ging zorgvol heen, 
En kwam; maar vond haar niet alleen: 
Een edelman van hoogen stand 
Stond bij haar; 't was uw bloedverwant. - 
‘Eerwaarde Vader!’ - was haar woord - 
‘Hoe veel heb ik niet reeds gehoord 
Van Heusdens burg: die dáár gebiedt, 
Kent, schijnt het, Spanjes almagt niet! 
Van kessel is 't, een edelman 
Zoo goed als 't iemand wezen kan. 

{==506==} {>>pagina-aanduiding<<}

Deez' Ridder is zijn bloedverwant, 
En geeft zijn Ridderwoord ten pand, 
Ja, staaft mij met een duren eed, 
Hetgeen hij voor zich-zelven weet, 
Dat, zoo ik kessel sparen wil 
Voor Spanje, en tevens 't droef geschil 
Om Heusden eindigen, die raad 
De beste is: dat gij derwaarts gaat, 
En aan den dappren Slotvoogd zegt 
Uit mijnen naam: ‘Waarom toch hecht 
Ge uw lot aan maurits oorlogslot? 
Waarom u-zelven voor 't schavot 
Bewaard, als gij gevangen raakt? 
Waarom niet voor u-zelf gewaakt? 
Wat zijt gij? Hopman. - Snood miskent 
Men u. Oranje is steeds gewend 
Zóó dienst te loonen. Neem soldij 
Van Spanje, en 't plaatst u in den rij 
Der Oversten. Wat draalt gij? Leer 
Door mij uw waar belang en eer: 
Ik acht u. 'k Schenk u 't Gulden Vlies, - 
En hoornes Gravenkroon. Verkies 
Nu Vorstenganst, of muiterlof; 
Kies schande en dood, of eer aan 't Hof.’ - 
‘Dus is de last, mij opgelegd 
Voor u, Heer Slotvoogd! - 'k Heb gezegd.’ - 
 
Wanneer zich 't drukkend zwerk bezet 
Met onweêr; als Natuur haar wet 
Van evenwigt herstellen wil, 
Dan is de ontroerde schepping stil: 
Geen blaadje ruischt; de vogelzang 
Houdt op; 't zwijgt alles, naar en bang: 
De zon verdwijnt, maar alles gloeit 
En blakert; alles voelt, er broeit 
Iets grootsch, maar vreeslijks; de ademtoog 
Smoort in de borst; des menschen oog 
Zoekt reiner dampkring; angstig huilt 
Het dier, en vorscht waar 't zich verschuilt: 

{==507==} {>>pagina-aanduiding<<}

De kudde hokt op 't veld bijeen; 
De zwaluw fladdert naar beneên; 
Een voorgevoel grijpt alles aan, 
Alsof de wereld zou vergaan. 
 
Zoo beefde 't in van kessels borst: 
Zijn ademhaling scheen geschorst, 
Elke ader aan zijn voorhoofd zwelt, 
Zijn bloed, in forschen loop versneld, 
Ziedt; maar zijn wang is toch niet rood 
Maar bleek, gekleurd als door den dood. 
Krampachtig grijpt hij 't slagzwaard aan: 
Zal 't door des monniks harte gaan, 
Of zal 't het edelst ingewand 
Doorbooren? Voor een poos vermant 
Zich kessel, maar met holle stem 
Vraagt hij: ‘Wie zijt ge? Uw naam? noem hém! 
Maar geef mij kort en waar bescheid, 
Gij, duivel, vol arglistigheid!’ - 
‘Michiel ophoven noemt men mij, 
Ik woon te 's Bosch’ - dus antwoordt hij - 
‘'k Ben Prior. Ergert u mijn stand?... 
Vergeet niet - 'k ben hier afgezant 
Van isabel, de Landvoogdes 
Voor Spanjes kroon, en mijn Prinses. 
Zij-zelf schreef dit - het is 't bewijs 
Van mijne zending. - Ik ben grijs; 
Zoudt gij mij moorden? - Neem, en lees. 
En kies. Maar ook, van kessel! vrees, 
Om 's hemels wraak, mij, ouden man, 
Die zich niet eens verwéren kan, 
Te slachten! Door uw blinde drift 
Wordt schande op uw blazoen gegrift. 
Voor mij - ik ducht geen stervenspijn: 
Mijn laatste woord zal “Spanje” zijn!’ - 
't Schijnt of de Slotvoogd toch gevoelt, 
Dat matiging hem past. Bekoeld 
Spreekt hij: ‘Ik acht der grijzen hoofd, 
Steeds achting waard; maar gij, gelooft 

{==508==} {>>pagina-aanduiding<<}

Gij, dat ik 't schandelijk verraad 
Niet dóórzie, dat gij smeedt? In staat 
Denkt gij me, om deugd, en pligt, en eer 
Te schenden? - Is uw daad, uw leer 
Den Priester waardig? Gij verlangt, 
Dat 'k alles waar mijn hart aan hangt: 
Mijn naam, mijn land verloochnen zal, 
En in des Satans strikken val! 
Wat spreekt gij van een bloedverwant, 
Met lijf en ziel reeds lang verpand 
Aan Spanjen? - Ik erken hem niet, 
Gelijk 't mij pligt en wet verbiedt, 
Den basterd, mooglijk wel geteeld 
In schandlijke ontucht; want er speelt 
Geen straal zelfs van ons edel bloed 
In hem, en zijn ontaard gemoed. 
Van hem geen wóórd! Wat uw Vorstin 
Betreft, zij is mijn vijandin; 
Hoe hoog ik hare deugden acht. 
Die rang- die orde- en titelpracht, 
Zoo schittrend, dat zij 't brein verblindt, 
Hoopt zij, dat mij gewillig vind' 
Tot laag verraad! Maar, Prior! hoor! 
Gansch Spanje met zijn Rijkstrezoor 
Vermag niet mij één vingerbreed 
Te onttrekken aan mijn pligt en eed. 
En 't oovrig'? - Wat gij verder dreigt 
Met schande en dood... Als 't lot zich neigt 
Tot mijn verderf... Voert óvertal 
Me in Spaansche hand - dat ongeval 
Is mooglijk! - ik beklim 't schavot 
Dan rustig, en beveel me aan God. 
't Schavot maakt mij niet eerloos; neen, 
De misdaad brengt de schande alleen. - 
Maar - u houd ik gevangen. 'k Schend 
Daardoor niet de eer - u onbekend - 
Noch d' eerbied een gezant verschuld. 
Gij noemt u zoo; maar zijt verhuld 

{==509==} {>>pagina-aanduiding<<}

Een spie; niets anders; vuig bedrog, 
Dát was uw oogmerk. Dank mij nog, 
Dat ik u 't eerloos leven schenk; 
Want wat verdient gij? Dat een wenk 
Van mij ter gindsche galg u voer: 
Den booswicht past de hennipsnoer.’ - 
 
De monnik zweeg: een kerkerkot .. 
Werd nu zijn deel; doch Heusdens slot 
Bleef met de stad den Prins verpand. 
De Spanjerd schold, maar Nederland 
Roemde op van kessels deugd en moed, 
Die, boven titels, rang en goed, 
De trouw waardeerde. - Dierbaar is 
Ook óns nog zijn gedachtenis. 
 
Verheffend prijkt op menig borst 
De ridderleus van Neêrlands Vorst: 
‘Voor trouw, voor moed, en voor beleid’; 
Ten loon van wapenfeit aan feit. 
Maar wie die spreuk op 't hart niet heeft... 
Geen ware Nederlander leeft, 
Die haar niet in zijn hart bezit; 
Geen Neêrlands krijgsman, die zich 't wit 
Niet stelt, in elke proef en nood, 
Die leus te volgen, tot den dood. 
 
Daar ligt nog 't schamel overschot 
Des grooten burgs. Zóó hebben 't lot 
En 't woên der tijden 't ons gespaard. 
o Blijve 't eeuwen nog bewaard! 
Strekk' 't lang nog tot herinnering, 
Dat, wat er voor de wisseling 
Der jaren buig, toch iets beklijft: 
De deugd, die onverganklijk blijft. 
 
c.w. pape. 
Heusden, 1852. 






{==510==} {>>pagina-aanduiding<<}

Dahomey.

In den herfst van 1849 werd de Heer duncan tot Britsch Consul in Dahomey benoemd. Hij ging derwaarts met den Heer forbes, een zeeofficier, die hem naar de hoofdstad Aboumey vergezelde, en daarna een geruimen tijd te Whydah, de voornaamste havenplaats, bleef vertoeven. Het overlijden van den Heer duncan werd oorzaak, dat de Heer forbes-zelf in het volgende jaar, twee maanden aan het Dahomeysche Hof doorbragt, alwaar hij getuige werd van openbare plegtigheden, door weinig andere reizigers nog bijgewoond. In Engeland teruggekomen heeft hij van zijne beide zendingen een verslag in het licht gegeven onder den titel van: Dahomey and the Dahomans, hetwelk vele nieuwe bijdragen tot de kennis van dit rijk en volk bevat. Wij laten er een beknopt uittreksel van volgen:
Deze militaire Staat is eerst in den aanvang der 17de eeuw ontstaan. Van twee kleine gewesten, Dahomey en Fohi, heeft hij zich tot een betrekkelijk magtigen Staat uitgebreid, die eene lengte beslaat van 200, bij eene breedte van 180 mijlen (⋆); doch, naar schatting, slechts met 200,000, en daaronder maar 20,000 vrije bewoners bevolkt is.
Nergens bestond ooit eene Regering als die van Dahomey, eenen roofstaat in het groot, die de voormalige Deyschappen aan de Barbarijsche kust, in woestheid en bloeddorst ver te boven gaat. Het jaar is er in twee bijna gelijke deelen verdeeld, waarvan het langste voor strooptogten, het andere voor feesten en plegtigheden bestemd is. In November of December beginnen de jaarlijksche uitvallen tegen de naburige Staten, of liever de slavenjagten, tot welke 7000 soldaten en 5000 vrouwelijke krijgslieden of Amazonen gebruikt worden; eene legermagt die, als de Koning-zelf te velde trekt, tot 50,000 gewapenden, van beide kunnen, dat is een vierde der geheele bevolking, aangroeit. De Koning, of liever 't hoofd

{==511==} {>>pagina-aanduiding<<}
van deze rooverbende, zegt wel, dat hij, onbeleedigd, nimmer een volk aanvalt, dan wanneer zijne onderdanen hem drie jaren lang om zulk een togt hebben gebeden; doch vermits het vangen en verkoopen van slaven de bron zijner inkomsten en van die des legers is, zal men hem wel niet op zijn woord gelooven.
Zijne voornemens worden geheim gehouden, totdat het leger nabij de stad is, die ter plundering is bestemd. Dan wordt de aanval op de ongelukkige plaats met snelheid volvoerd, terwijl de Vorst met zijn gezin en de voornaamste edelen, op een afstand den uitslag verbeiden. Meest altijd tracht men den zoogenaamden vijand te overrompelen. Als de stad genomen is, worden de bedaagde inwoners meêdoogenloos omgebragt, en de jongeren van beide de kunnen weggevoerd, om als slaven verkocht te worden. Dit laatste is het eenige oogmerk van den togt, en ook, zoo als wij zeiden, de eenige bron van inkomsten. Als een gevolg van die togten zijn nijverheid en landbouw in Dahomey weinig geacht, en zij worden er vooral niet aangemoedigd, uit vrees dat de Koning, wanneer de onderdanen eens aan huiselijkheid gewoon wierden, geen voldoend leger voor de menschenjagt meer zou kunnen verzamelen. Een aanvoerder of edel Dahomeyer heeft alzoo geene andere gelegenheid om zich te verrijken dan in den slavenhandel; zijn eenigste naijver is dus het grootst mogelijk getal van volgelingen te velde te brengen. Die volgelingen moet hij voeden en kleeden, maar ontvangen geene vaste soldij. Zij leveren hem, tegen vaste prijzen, de gevangenen door hen gemaakt, en de koppen door hen afgeslagen: - hoe meer gevangenen en koppen zij leveren, des te grooter is hunne winst.
Het leger heeft twee afdeelingen. Elke afdeeling bestaat uit twee benden krijgslieden en twee benden Amazonen; de leden der mannelijke benden worden de vaders, die der vrouwelijke de moeders genoemd. In de kleeding, die uit eene soort van kiel of tuniek, een korte broek en een muts bestaat, is geen verschil. De vrouwelijke krijgslieden mogen niet huwen, en zeggen ook:

{==512==} {>>pagina-aanduiding<<}
‘Wij zijn geene vrouwen, maar mannen.’ Tegen zwakheden van hart bewaken gesnedenen de kasernen in welke zij wonen, en als zij uittrekken wordt vóór haar uit eene klok gedragen, wier geklep de mannen waarschuwt, om uit den weg te gaan. Zij hebben dus weinig gelegenheid tot het aanknoopen van liefdebetrekkingen; maar gebeurt dit soms, dan kost het der schuldige en haren verleider het leven.
De beide seksen wedijveren in onverschrokkenheid en bloeddorst. De Amazonen beroemen zich even dapper als de mannen te zijn, en munten uit in krijgstucht. Zij dragen ook de meest mogelijke zorg voor hare geweren, die zij, buiten dienst, bestendig in eenen koker of schede bewaren. Als de Koning bij plegtigheden zich niet in 't openbaar vertoont, doen zij geene dienst; maar als hij feesten bijwoont, leveren zij hem eene lijfwacht.
Alle de onderdanen, van welken rang ook, moeten zich, als zij den Koning zien, ter aarde werpen; zóó diep, dat het hoofd den grond raakt. Alleen de zoogenaamde blanken, eene soort van geestenbezweerders tot afwending van besmettelijke ziekten, en de vrijen, die met de blanken gelijk worden geacht, kunnen met een eerbiedigen groet volstaan. Den blanken alleen is het vergund in 's Konings tegenwoordigheid te rooken en in het paleis den hoed op 't hoofd te houden. Niemand echter mag, zonder opzettelijke vergunning, hem in eenen draagstoel of te paard naderen, of zich van een zonnescherm bedienen. Alle Dahomeyers, zonder onderscheid, buigen zich tot den grond en kussen de aarde, als hun een stok van den Koning wordt voorgehouden.
Whydah is eene uitgestrekte havenstad, of liever verzameling van zeven of acht steden, elke onder een afzonderlijken Gouverneur, die den Onderkoning gehoorzamen. De voornaamste harer afdeelingen is de Fransche stad, met den Onderkoning-zelven tot Gouverneur. De andere, naar hunne belangrijkheid in volgörde geschikt, zijn: de Engelsche stad, de Portugesche stad, de stad Chacha, de Marktstad, de Vrije stad, voor de vrijverklaarde slaven, en eindelijk de Nieuwe stad. De wonin-
{==513==} {>>pagina-aanduiding<<}
gen in deze steden, of wijken zouden wij ze misschien noemen, zijn alleen door hare uitgestrektheid onderscheiden. Paleizen zoo wel als hutten worden zamengesteld uit klei, met gras bedekt, en met aarden muren of met heiningen van palmboomtakken omgeven. Het getal der vertrekken en binnenplaatsen (dus de omtrek der woningen) hangt van het getal af der bewoners, der honden en der huisdieren die er in verblijven. - Het huisraad is eenvoudig: eene legerstede van bamboes, eenige potten van verschillende grootte, eenige landbouwgereedschappen en wapenen, en een grof bewerkt weefgetouw, anders ziet men bijkans nergens; of het mogt eenig kenteeken zijn van den rang des bewoners, wanneer hij een ambt bekleedt. Maar elke woning bevat een meer of minder voorzien magazijn van laken, graan en vreemde koopwaren. Slechts twee of drie woningen maken, op het gezegde, eene uitzondering; namelijk: die van den Onderkoning, van den Cha-cha of marktmeester, en van den vreemde Zaakgelastigde. Het paleis zelfs van den Onderkoning is echter niets méér dan eene verzameling van hutten, in een grooten hof, door reusachtige katoenboomen beschaduwd; onder die boomen ontvangt Zijne Excellentie de gewone bezoeken. De merkwaardigste voorwerpen te Whydah zijn: de tempel der slangen en de markt.
In dien tempel, rondom een ontzagchelijk groote katoenboom gebouwd, worden een aantal boa-slangen onderhouden. Als een dezer dieren zich van de outers verwijdert, wordt er dadelijk berigt van gedaan aan mannelijke en vrouwelijke beambten, wier taak het is, om 't, met al den eerbied aan zijne goddelijkheid verschuldigd, weder naar de gewijde woning te lokken. Wie een dezer dieren ontmoet, buigt zich demoedig en kust den grond. Van den morgen tot den avond ligt ook eene menigte van geloovigen voor de tempelpoort geknield, om den onzigtbaren God seh, en de slangen, die hem vertegenwoordigen, te aanbidden.
De markt is fraai. Daar er te Whydah geene winkels zijn, geschieden er alle koopen en verkoopen op de markt,

{==514==} {>>pagina-aanduiding<<}
die in vakken verdeeld is, elk voor eene bijzondere waar bestemd; zoodat er het vleesch, de visch, de veldvruchten, de groenten, de fruiten en de vreemde artikelen als afzonderlijke markten hebben. Zekere schelpen, cauris genaamd, dienen er voor geld. Twee-duizend stuks heeten een tête en gelden eenen dollard (f 2.50); tien zulke têtes maken de vracht eener vrouw uit. De Heer forbes kocht er vijftig, en had dus, om de waarde van vijftig dollars van Whydah naar de hoofdstad Abomey te brengen, vijf draagsters noodig. Voor vijftig gallons rum, in twintig vaatjes, moest hij nog tien andere draagsters nemen. Twee stukken zijde voor den Koning en eenige stukken laken, voor zijne Staatsdienaren, vereischten er nog vijf, zoodat hij twintig draagsters had. Bovendien had hij voor zich en zijn Britsch gevolg zes-en-twintig dragers van mondbehoeften, hangmatten, en een krijgsgeleide van zestien man. In alles volgden hem alzoo twee-en-zestig personen, die elk tachtig cauris per dag kosten. De geheele troep kwam dus dagelijks maar op ruim f 6. - te staan; maar aan het einde der reis moet men hun nog een klein geschenk geven. Op de reis werd elke hangmat of palankyn met een der Britten er in, die er op een matras en hoofdkussen lag uitgestrekt, of een sigaar zat te roken, door twee mannen aan een langen stok gedragen. De kleeding der reizigers bestond uit een strooijen hoed, eene kiel (blouse) en een broek van flanel.
Alle toebereidselen gemaakt zijnde, ging de Heer forbes, naar gebruik, afscheid van den Onderkoning nemen. Bij die gelegenheid zag hij 't eerst de bovengemelde eer bewijzen aan den stok des Konings: een bamboes met gouden knop, die uit de hofplaats gezonden was, om zijn vrijgeleide te verzekeren.
Whydah uitgaande komt men in een vlak land, met gras bewassen, dat jaarlijks in brand wordt gestoken, om den grond voor graan vruchtbaar te maken. Na vijf mijlen bereikt men door de stad Savi, de gewezen hoofdplaats van 't rijk Greigwei, waar vroeger een aanzienlijke handel werd gedreven. Tusschen Savi en Tori, eene

{==515==} {>>pagina-aanduiding<<}
andere kleine stad, vijf mijlen verder, is het land met hout begroeid; voorbij Tori is het weder naakt, tot nabij het dorp Azohwe, dat in het midden van een uitgestrekt bosch ligt. De reiziger zag in dat woud geen enkelen vogel, maar duizenden apen van allerlei soort, en in ontelbare menigte zag hij er vlinders van verschillende grootte en kleur, en eene onbeschrijfelijke weelde van heerlijke bloemen, die 't geheele bosch met geuren vervulden. Te Allahdah, op vier-en-twintig mijlen van Whydah gekomen, bemerkte hij eerst goed in 't rijk Dahomey te zijn; want dáár zag hij aan de boomen, op het voorplein van 't Koninklijk paleis, op verschillende hoogten, menschelijke schedels en ledematen ten toon hangen. Drie dezer boomen waren versierd met de geraamten van drie broeders, na de overmeestering van Greigwey onthoofd. In deze stad heeft ook elke aanzienlijke Staatsdienaar eene woning. De Heer forbes werd er gehuisvest in die van den Schatmeester. Dit verblijf, zonder meubelen, en met zeer vochtige muren, bood niet veel genoegelijks aan. Daarbij vlogen er des avonds geheele zwermen van vleêrmuizen rond, en digte benden van havikken bedekten de plaats. Deze vogels waren zoo stout, dat zij, in weerwil van het gevolg des reizigers, op het voedsel aanvielen, en zoo uitgehongerd, dat zij alles inslokten wat hun voorkwam. Hij ontving hier van eenige vrouwen des Konings eene soep met palm-olie tochereid, en zond haar, als tegengeschenk, een weinig rum.
Den volgenden dag ging de weg door eene bergachtige, boschrijke streek. Geen menschelijke kunst, zegt de reiziger, kan een schooner park scheppen. Hij zag er sycomoren of Egyptische vijgenboomen van ontzagchelijke hoogte, en katoenboomen, die met hen wedijverden in ouderdom en weelderigheid van groei. De kapellen waren er even talrijk en schitterend als de bloemen; aan alle kanten hingen groote druiventrossen, wier schil wel wat dik, maar wier sap ongemeen aangenaam is. Men trok verder door de dorpen Dounou, Atougou, Togoh en de steden Havi en Whydahgou of

{==516==} {>>pagina-aanduiding<<}
Whygou, omstreeks vijftig mijlen van Whydah gelegen. Tot daartoe had men in eene Noordelijke rigting gereisd, maar nu liep de weg Noord-Oostwaart. In geheel de doorgetrokken streek zag hij geen enkelen keisteen; de grond in die groote uitgestrektheid is een bank van rood mergel, zoodat de stukken graniet, die tot het malen van graan dienen, uit de gebergten van Kong, meer dan 200 mijlen van Whydah gehaald moeten worden. Naarmate hij verder kwam wisselde de grond af in ijzerachtige, zanderige en steenachtige aarde. Na eene reize van vier dagen, in welke hij ook door een bosch kwam rijk aan wild, maar ook aan verscheurend gedierte, en een diep moeras moest overtrekken, bereikte hij de stad Cannah, die eene oppervlakte van omstreeks tien vierkante mijlen beslaat, wijl elke woning er omringd is met bouwland. Hier heerscht, zegt de Heer f., eene helderheid elders aan Afrika vreemd. De gezigtspunten zijn er heerlijk, en de huizen zijn er zindelijk en aangenaam, want men leeft er gerust. Terwijl de Koning elders zijne rooverijen en verwoestingen aanrigt, heeft Cannah, vroeger Dawi genoemd en hoofdstad van Fay, een vrede van twee eeuwen genoten. De landbouw kon er dan ook met die van China wedijveren.
Hier moet elke reiziger vertoeven, den Koning van zijne aankomst verwittigen, en 't verlof tot het bezoeken der hoofdstad inwachten. De reiziger ontving 't onverwijld en naderde dus het doel van den togt, die, in alles, acht dagen duurde. Van Cannah naar Abomey is de groote weg, ter wederzijde met kleine dorpen omzoomd, goed onderhouden, en zoo breed als de voornaamste Engelsche wegen. Zijwegen geleiden naar verschillende Koninklijke landhuizen. Aan palmboomen, granen en veldvruchten ontbreekt het er niet. Op een vierde mijl afstands van de hoofdstad is aan de beide zijden van den weg een zwaar stuk geschut onder een afdak geplaatst, van daar tot aan de poort staan een zestigtal fetische gebouwen. Links verheft zich ook nog een paleis uit omringende muren van roode aarde. De stad inkomende wordt men door haar voorkomen in zijne

{==517==} {>>pagina-aanduiding<<}
verwachting te leur gesteld en met afgrijzen vervuld door 't afschuwelijk behangen der poorten met menschenschedels. De hofplaats heeft nagenoeg acht mijlen omtreks. Eene gracht van twee ellen diep en met doornacaciaas begroeid, is hare eenige versterking. Zij heeft zes poorten; zeer eenvoudige aarden muren, dwars over den weg gebouwd en elk met twee ingangen voorzien, waarvan de eene voor den Koning dient en de andere voor de onderdanen. Aan elk dier ingangen staan mede twee menschelijke schedels ten toon, en uitwendig dragen ze eene piramide van menschen- en dierenschedels. In het midden der stad zijn twee paleizen; een derde, het oude, staat in het Noorderdeel. De huizen der inwoners liggen, zonder eenige orde, te midden van bebouwde en onbebouwde velden verspreid. Eigenlijke straten bestaan er dus niet, en het is moeijelijk zich te overtuigen, dat men in een vrij groote stad is, vermits er alle woningen onder hooge boomen, en in roodaarden steenen muren als verborgen liggen. Ook hier zijn geene winkels, maar de bevolking wordt, door middel der markten, van alle benoodigdheden ruim voorzien; alleen het water is er schaarsch en moet vijf mijlen ver gehaald worden. Versch water is er dus een punt van weelde, en bestendig hoort men uitventers: ‘Goed water!’ schreeuwen.
Wel heeft men in het Noord-Oostelijk deel vergaarbakken, doch zij zijn te ver en ook niet voldoende voor de behoefte. In de overige wijken moet men zich behelpen met regenwater in het natte jaargetijde opgezameld, in putten inwendig met palm-olie bestreken, of in aarden vaten zorgvuldig bewaard.
De reizigers bleven op eenigen afstand van 't paleis, om hunne beste uniformen aan te trekken, en de dienaren af te wachten, die hen naar den Koning moesten geleiden. Niet verre vandaar stond eene menigte hofdienaren en soldaten, die de zonneschermen van het rijk en gekleurde banieren met opschriften droegen. De eerste ambtenaar, die hen kwam begroeten, was de Bohpoh of Gouverneur der stad. Hij had een stuk inlandsch

{==518==} {>>pagina-aanduiding<<}
laken omgeslagen, en een hoed met een afhangenden rand op 't hoofd. Halssieraden van koralen en meer of minder edele steenen hingen op zijne borst, en een fraaije degen aan zijne zijde. Hij kwam met een aantal krijgslieden, met zijnen standaard, zijn rijkszonnescherm, zijn ambts-tabouret, en eene troep muzijkanten, die een oorverscheurend leven maakten. Bij de reizigers gekomen groette hij hen, en liep driemalen rondom hunne palankyns, zich telkens ligtelijk buigende; daarna schoot hij drie geweren af, danste eenige passen, naderde hen, drukte hen de handen, en zette zich toen op den tabouret, door zijn dienaar aan hunne regterzijde geplaatst. 's Konings broeder, en het opperhoofd van de caboucirs van Abomey, kwamen vervolgens dezelfde pligtplegingen afleggen. Toen allen gezeten waren naderde een troep hofbeambten, met hoeden of mutsen op 't hoofd van zilverstof, gekleed in scharlaken en met geele glazen koralen en andere sieraden behangen. Deze schaarden zich tegenover de Britten en zongen een welkomgroet. Elk hunner had in de regterhand eene zweep van paardenhaar, waarmede hij de zangmaat sloeg. Eindelijk zag men den Poh-vou-hou aanrukken niet zijne karabiniers, die na driemalen te hebben rondgetrokken, hunne geweren losten. Deze Poh-vou-hou is een der voornaamste rijks-ambtenaren. Hij bekleedt de posten van hofbevelhebber, hofnar en scherpregter, waarvan de laatste vooral geen bloote titel is.
Na afloop van dit alles ging men op weg, de karabiniers voorop, daarna de Engelschen, gedragen in hunne palankyns, en vervolgens de overigen. Zoo trok de stoet, onder het knallen van geweerschoten, naar het paleisplein. Dit stond vol met gewapenden, wier geweren in de zon schitterden. Meer nogtans, dan al die vertooning, trokken menschenschedels, op gelijke afstanden op de muren van het paleis van den Dange-leh-cordet geplaatst, het oog der Engelschen. Zijne Majesteit de Koning gezo was, door zijne vrouwen omringd, gezeten onder eenen ingang met stroo overdekt. Ter wederzijden zaten een aantal Amazonen, in groote uniform, van 't hoofd tot

{==519==} {>>pagina-aanduiding<<}
de voeten gewapend. De mannelijke krijgslieden zaten gehurkt, op 't midden van het plein, dat met honderden standaarden en zonneschermen bezet was, en bij 't aanhoudend losbranden van geweren een zeer levendig tooneel vertoonde.
Toen wij - zegt de Heer forbes - bij den Koninklijken troon gekomen waren, stonden wij stil, terwijl de Caboucirs zich nederbogen en den grond kusten. Toen voorbij den Koning gedragen, bogen wij ons, deden drie gangen rondom het plein, telkens groetende als wij den Koning voorbijgingen, terwijl zich dan ons geleide al weder telkens ter aarde wierp. Na den derden omgang rigtten de Ministers en Caboucirs zich op en vormden twee rijen ter wederzijden van den Koning, en toen wij onze palankyns verlieten, stond ook de Koning op, en veertig wanluidende instrumenten speelden een snellen marsch; het afschieten der geweren begon op nieuw, en al de aanwezigen hieven luide kreten aan, behalve de Ministers en de Caboucirs, die zich alweêr neder, en aarde op hunne hoofden wierpen, terwijl wij met den Koning handdrukken wisselden.
Koning gezo is omtrent acht-en-veertig (nu 50) jaren oud, gezond van voorkomen, met een donkere, maar niet zwarte gelaatskleur, indrukwekkende houding en een schrander maar gestreng uitzigt. Als hij niet een weinig scheel zag, zou men hem schoon kunnen noemen. Aan zijn hoogmoed is niet te twijfelen; want hij treedt over den grond alsof zich die vereerd moet achten hem te dragen. Vergeleken met zijne Ministers, vrouwen en Caboucirs, die met alle mogelijke kleuren kakelbont beschilderd en met sieraden van koralen, goud, zilver en koper behangen zijn, is zijne kleeding eenvoudig. Hij droeg een wijden tabberd van gele zijde, met sterren en halve manen van satijn bezet, Mandingische sandalen, en een Spaanschen hoed met gouden galons. Zijn eenig sieraad was eene kleine gouden keten van Europeesch maaksel.
Tegenover den Koning gezeten, vingen de Britten, door een tolk geholpen, een gesprek met hem aan. Hij deed

{==520==} {>>pagina-aanduiding<<}
vele vragen betreffende Engeland, de Koningin en verscheidene Engelschen, die hem in den laatsten tijd hadden bezocht. Vervolgens werden de Ministers en Caboucirs aan de Heeren, bij hunne namen voorgesteld, en nadat er eenige verversching was aangeboden, trokken drie regementen Amazonen, voorbij den Monarch, ten wapenschouw. Daarna stond hij op, klonk met zijn glas tegen de glazen der gasten, en terwijl hij dronk dansten zijne Ministers en Caboucirs; maar gesnedenen en vrouwen verborgen hem achter stukken laken voor aller oog; want niemand mag den Vorst zien eten of drinken. Intusschen werd de toejuiching der menigte zoo luidruchtig, dat men de geweerschoten, die nog steeds gelost werden, bijna niet kon hooren. Eenige oogenblikken daarna namen de vreemdelingen afscheid van Z.M. en verwijderden zich, vergezeld van eene talrijke, dansende, zingende, en schreeuwende volksmenigte.
Den volgenden dag zond de Heer forbes aan den Koning en de voornaamste ambtenaren zijne geschenken, en ging daarna weder zijne opwachting maken. De Vorst ontving hem toen liggende op een rustbed van zeer fraaije matten. Na vele pligtplegingen te hebben gewisseld, deed Z.M. zich den brief van den Bevelhebber des Britschen eskaders over de afschaffing der slavernij voorlezen, en antwoordde: dat, zoo de Heer forbes de openbare feesten wilde komen bijwonen, hij hem alsdan zijn besluit zou doen kennen, vermits hij zulk eene gewigtige zaak in het afzijn van zekere leden des adels niet kon afdoen. De Engelsche zaakgelastigde keerde nu weder naar Whydah en van daar naar Sierra Leone om verslag van zijn wedervaren te doen.
In Mei 1851 weder te Abomey aangekomen, werd hij er weder met dezelfde pligtplegingen ontvangen. Op het plein merkte hij iets nieuws op, namelijk: een klein achtkant gebouw, versierd met 148 schedels, eerst onlangs gepolijst en vernist, en afkomstig van eenige Okeadoniërs, gedood na de inneming van hunne stad, die door verraad in gezo's magt was gevallen. Tegenover dit gruwelijk zegeteeken was een fraai paviljoen, waar-
{==521==} {>>pagina-aanduiding<<}
onder de Koninklijke armstoel stond, opgerigt. Niettemin zat Z.M., even als vroeger, in zijne deur onder het strooijen dak. Hij hoorde weder de brieven door den Heer forbes medegebragt, en beloofde, dat hij de zaak aandachtig zou overwegen; daarna noodigde hij den gezant op nieuw tot het bijwonen der nu gebruikelijke feesten, wier viering zes weken moest duren.
Het eerste feest had den 29 Mei plaats, en heette: I-que-ah-ch-beh, of de betaling der troubadours. Er zijn namelijk in Dahomey een aantal dichters en dichteressen, die geene andere bestemming hebben dan des Konings lof te bezingen, en hunne bezigheid, die van ouder op kind erft, is tamelijk winstgevend. Jaarlijks deelt de Vorst hun de belooningen uit, door hen, naar zijn oordeel, verdiend. Het feest begon des morgens ten 10 ure, en werd gevierd op eene groote vierkante plaats, aan welker eene zijde een rustbed stond, onder een schitterend dak van zonneschermen, uit allerlei kleuren en met velerlei opschriften. De Koning lag op dit bed uitgestrekt, omgeven van drie duizend krijgslieden van beide de kunnen, in hunne schoonste kleedij. Er heerschte eene diepe stilte, slechts bij tusschenpoozen afgebroken door de stem van eenen heraut, die de overwinningen van de Dahomeysche Koningen opnoemde. Plotselings verschenen er op het open gehouden midden der plaats twee dichters, die, in beurtzangen, den lof des Vorsten, zijne krijgsdaden, zijne overwinningen, en de glorievolle bedrijven zijner voorouders verhieven, en in tegenstelling daarvan adonajah, den onttroonden broeder des tegenwoordigen heerschers, beschimpten, als de regering over de dappere natie van Dahomey onwaardig. ‘Gezo!’ - riep een der zangers uit - ‘is de keuze des volks! Wie heeft zich ooit milder, edelmoediger of onversaagder getoond?! Beschouw hem, den Koning der Koningen! Haussou-Cacbec-Haussou!’ - Telkens als de naam van 's Konings vader of van een zijner andere voorouders werd genoemd, wierpen de Ministers en verdere officieren zich neder en kusten den grond. Na den lof van gezo's verledene daden verkondigd te hebben,

{==522==} {>>pagina-aanduiding<<}
bezongen de troubadours ook zijne toekomstige: ‘Wie zou zich vermeten den Koning te honen? Er zijn nog drie volkeren ten onder te brengen: die van Abcahhentah, Tappour en Yombach! Dat de Vorst er een aanwijze en het zal overwonnen worden!’ Zoo klonk het lied.
Toen bragt men drie schedels van Koningen, versierd met koper, enz. Deze werden met veel plegtigheid nedergelegd op een hoop van pas opgedolven aarde, die het lijk bedekte van een in den vorigen nacht geslagt menschenöffer. Elk der Koninklijke schedels werd nu het onderwerp van een lang gedicht, dat weder bij beurten door twee troubadours werd opgezegd. Hierna traden twee dichteressen voor, om den lof te bezingen van hem, die haar een tweede aanwezen had geschonken: ‘Wij waren vrouwen’ - zongen zij - ‘nu zijn wij mannen. Wij danken gezo een ander leven; zijne vrouwen, zijne dochters zijn krijgslieden. De oorlog is ons tijdverdrijf, en verschaft ons voedsel en kleeding. Hij is alles, alles voor ons!’ - Een oorverdoovend gejuich besloot dit lied.
Zulke vervelende tooneelen werden uren lang onafgebroken herhaald. Als twee mannelijke troubadours geeindigd hadden vereerde hun de Groot-Vizier, in 's Konings naam, acht-en-twintig têtes cauris, evenveel stukken laken, vier stukken zakdoeken, en twee gallons rum. De zangsters ontvingen hetzelfde, maar van den Machac-pah. Ook werden er allerlei ververschingen rondgedeeld. De Heer forbes schatte de uitgaaf voor het feest, dat tot den avond duurde, op 1700 dollars. Toen het duister werd, noodigde de Mayo-pria alle inwoners van Abomey uit, om gedurende den nacht in hunne woningen te blijven, daar de Koning offeranden had te doen, dat wil zeggen: weder zes van zijne natuurgenooten zou doen onthoofden.
De Heer forbes was ook bij openbare menschenöffers tegenwoordig. Daartoe wás op het midden der markt eene stellaadje opgeslagen met eene afschutting omgeven, tegenover eene heining van acaciaas, achter welke de offers, met gebonden handen en voeten, in canoos

{==523==} {>>pagina-aanduiding<<}
of manden lagen uitgestrekt. Zoo digt was de volksmenigte, dat de wachten moeite hadden om te beletten, dat de afschutting niet werd nedergeworpen. De digtste groepen drongen om de Ministers en de Caboucirs. Elke bevelhebber en elk soldaat droeg aan den gordel een zak van laken; want de offers moesten worden voorafgegaan door eene uitdeeling van cauris. Toen de Vorst verscheen, ging er een daverend gejuich op, en de soldaten, hunne officieren op de schouders nemende, trokken driemalen voorbij de stellaadje, waarop de Monarch gezeten was. Naarmate zij voorbijtrokken vermaande hij hun, elkander toch niet met vuistslagen de cauris te betwisten, die hij voornemens was hun toe te werpen. Deze soort van wapenschouw geëindigd zijnde, noodigde den Koning zijne Engelsche gasten om naast hem plaats te komen nemen. Het getimmerte bestegen hebbende, zagen zij drie stapels van verschillende voorwerpen ter uitdeeling bestemd; als: drie duizend têtes cauris, stukken laken, vaatjes rum, en rollen tabak in bladen. Naauwelijks waren zij onder de voor hen bestemde parasol gezeten of de uitdeeling begon. In weerwil van 's Konings vermaningen gaf zij aanleiding tot hevige worstelingen. De cauris werden de buit van de vlugsten; maar van de stukken laken wisten de sterksten zich, goed- of kwaadschiks, meester te maken. Door de hevige bewegingen dezer naakte, sterk uitdampende menigte steeg er een walgelijke lucht op, die zeer hinderlijk was. Men berekende, dat gezo dien dag voor de waarde van 5000 dollars, in geschenken van allerlei aard uitdeelde; doch daarmede betaalde hij ook zijne krijgsmagt. De uitvinding is vernuftig genoeg; want als elk soldaat een gelijk aandeel in het uitgedeelde had bekomen, zou hij zich met regt over eene onvoldoende belooning hebben beklaagd; terwijl zij die nu geen enkele cauri bekwamen, de
schuld aan eigene onbehendigheid of ongeluk toeschreven. Daar de cauris een halven dag lang, uit 's Konings handen, als in een regenstroom op hunne hoofden vielen, en zij geene begrooting van het geheele bedrag konden maken, bleef de overtuiging van 's Vorsten

{==524==} {>>pagina-aanduiding<<}
mildheid ongeschonden. Deze uitdeeling is dus een schrandere vond van spaarzaamheid.
De ongelukkigen, die vermoord zouden worden, waren veertien in getal, behalven eene krokodil en eene kat. De slagtoffers gaven volstrekt geen blijken van vrees of eenige andere aandoening. Zij wachtten den dood met volslagen koelbloedigheid af. De Britsche Afgevaardigde kocht er drie, elk voor honderd dollars, vrij, die terstond ontboeid werden, maar het afmaken hunner landgenooten moesten blijven aanzien. Tot inleiding van de menschenslagting deed de Koning eene aanspraak, waarin hij aan de menigte verklaarde, op het voorbeeld zijner vaderen een gedeelte zijner gevangenen aan het volk af te staan. Toen riep hij de ter dood bestemden bij hunne namen op. De geroepene werd van zijne kleederen ontdaan; men ligtte daarna de mand op, waarin hij lag, en de Koning-zelf hielp dien omkeeren en het slagtoffer in eene soort van put werpen, in welke beulen met sabels en knodsen gereed stonden, die 't afmaakten, onthoofden, en den romp onder het volk wierpen, dat met onbeschrijfelijke beestachtigheid dien verminkte en vaneen scheurde, om de stukken aan wilde dieren en roofvogels ter prooi te geven.
Gezo offerde er maar drie, en liet het voortzetten der afschuwelijke handeling aan zijne Ministers en bevelhebbers over, die daar bijzonder mêe waren vereerd.
De feesten waren vele en schilderachtig genoeg; maar zij geleken te veel op elkander om niet eentoonig te worden. Men is spoedig verzadigd van steeds dezelfde optogten, van dezelfde personen, in dezelfde rollen. De beschrijving er van zou insgelijks vervelen. Alleen zij nog gemeld: dat op den 1sten Junij een fantastische dans werd uitgevoerd, waaraan Koning gezo-zelf deel nam. Op den 3den werden al zijne rijkdommen voor het volk ten toon gesteld; den 9den verwisselde hij van paleis; den 11den hield hij Hooge regtszitting; den 12den legden de Amazonen een eed van getrouwheid af; den 14den en volgende dagen besproeide men de graven der voorouderen. Dat alles was vergezeld en vermengd met

{==525==} {>>pagina-aanduiding<<}
dansen, zangen, losbrandingen van geweren en 't dooden van menschen; want in Dahomey deugt een feest niet als 't geene menschenlevens kost. Op die wijze beschut de Koning zijne onderdanen tegen verveling, en laat hun den tijd niet tot denken, maar onthaalt hen op vermakelijkheden, tot hij op nienw den oorlogstanderd ontplooit, om zijne lediggewordene kas, door een nieuwen menschenroof aan te vullen.
Het vreemdste tusschenspel van deze feesten was een soort van regtsgeding voor zijn Hoogen Raad. De zitting geopend zijnde trad eene der Amazonen, die den rang van Generaal had, vooruit en verklaarde, dat, zonder de Amazonen, in den laatsten krijg, de overwinning niet aan de Dahomeyers zou gebleven zijn; want dat de mannelijke soldaten, door den Aglou aangevoerd, op de vlngt waren geslagen, toen de vrouwen aansnelden en den vijand terugdreven,
- Ah-pah-dou-nou-mech (zoo heette de beschuldigster) heeft de warheid gesproken! - riep ah-hoh-poh, een van 's Konings broeders, uit - Maar de wijkende soldaten waren niet goed gewapend.
Nu naderden de beschuldigde krijgslieden, wierpen zich voor den Koning neder en kusten den grond.
- Uw aanvoerder - sprak deze - weet beter cauris te tellen, dan hij de krijgskunst verstaat. Hij heeft, in den laatsten veldtogt, weinig gevangenen gemaakt.
- Als de Koning - riep eene der Amazonen - van eenen schotel heeft gegeten, dient men hem niet weder daarin, zonder dien te hebben gewasschen, en als mijn geweer mij wèl heeft gediend, vraagt het om olie.
- o Vorst! - schreeuwde eene andere - geef ons Bah te overwinnen!
- Dat Ahjah het oorlogstooneel zij! - riep een derde.
- Wat mij aangaat - voegde eene vierde er bij - 't verschilt mij weinig waarheen men mij leidt, als ik maar vechten kan! Ik heb schulden gemaakt door den aankoop van voorraad voor den laatsten oorlog, en moet daarom op voordeel uit tot hetaling van mijne schuldeischers. Mijne spreuk is: Geef den hond een been, hij zal het verslinden; zoo zullen wij onze vijanden en hunne steden vernielen!
Nog andere Amazonen wilden het woord voeren, toen eene groep van veertien harer aanvoersters den troon naderde.
- Wat hebt gij den Koning te zeggen? - vroeg de Mayo.
Nu ontstond er een levendige en verwarde woordenstrijd. De Amazonen bleven de soldaten van lafheid

{==526==} {>>pagina-aanduiding<<}
beschuldigen, en deze trachtten haar te overschreeuwen. Eindelijk zongen de vrouwen:

‘Als de soldaten ten krijg gaan, 
Moeten zij winnen of sterven.’ 

Intusschen had eh-boh-sah, een overste, het woord, in naam zijner beschuldigde krijgsmakkers, genomen.
- De Koning - sprak hij - weet waarom wij zoo weinig gevangenen gemaakt hebben, en aan wie de schuld daarvan ligt. Alom waar de Koning mij zendt, strijd ik zoo goed ik kan. Ben ik onwaardig om het bevel te voeren, dat men mij afzette; ben ik schuldig, dat mijne aanklagers voorkomen, mij in 't aangezigt zien, en hunne beschuldiging staven.
Na eene lange woordenwisseling, afgebroken door de zangen van troubadours en eene aanspraak des Konings besliste de Vorst ten voordeele der aangeklaagden en schonk hun de gewone jaarlijksche uniformen, welke de Amazonen hadden geëischt, dat hun tot straf voor hunne lafheid zouden geweigerd worden. De Amazonen van haren moed blijk willende geven, vroegen op den dag harer eedsaflegging met groot geschreeuw, om oorlog tegen de Attapahms, en eene harer bevelhebsters voerde daarbij de volgende rede:
- Gelijk een smit eene staaf ijzer met behulp des vuurs van gedaante doet veranderen, zoo hebben wij onze natuur veranderd. Wij zijn geene vrouwen meer, maar mannen. De Koning geeft ons laken, doch zonder garen kan men er geene kleeding van maken. Wij zijn het garen. Als men koren in den zonneschijn te droogen ligt en niet zorgt het te bergen, komen de geiten en eten het. Als men uitstelt Abcahhentah aan te tasten, zal een ander volk met dien rijken buit gaan strijken. Eene tafel is in een huis overbodig, als men er niets op te zetten heeft. Een vat rum rolt niet van zelf voort. Het Dahomeysche leger van zijne Amazonen verstoken, zal onnut zijn als de tafel en het vat. De uitgestokene hand is bestemd om aan te nemen wat daarin wordt gelegd. Wij vragen oorlog opdat onze voorraadkameren gevuld worden.
Naauwelijks had de redenaarster geëindigd of al de Amazonen, 2400 in getal, rezen op en zongen in Koor:

‘Dat de donder ons doode, 
Als wij onzen eed breken!’ 

Toen nam de Koning, op zijne beurt, het woord, en sprak:

{==527==} {>>pagina-aanduiding<<}

- De jager koopt een hond, en als hij dien wèl heeft afgerigt, neemt hij dien mede ter jagt, zonder te zeggen welk wild hij wenscht te ontmoeten; wanneer hij in het woud is gekomen en eenig dier ziet, vervolgt de hond, gehoorzaam aan de ontvangene lessen het wild; maar zoo hij met ledigen muil terug komt, doodt de jager hem in zijnen toorn en laat zijn ligchaam ter prooi aan wolven en gieren. Als ik u gebied den vijand, in het hakhout verborgen, te verdrijven en gij het niet doet, straf ik u. Als ik mijnen onderdanen beveel hunne handen op het vuur te leggen, moeten zij mij gehoorzamen. Die uwer, welke zich door den vijand mogt laten gevangen nemen, zullen geofferd worden, en hunne lijken zullen strekken om de wolven en gieren te voeden.
Deze aanspraak - niet zeer gepast; maar bestemd om zijne willekeurige magt te toonen - geëindigd hebbende, maakte gezo eenige kluchtige sprongen, bood de aanvoersters der Amazonen eenige boordevolletjes rum in een tinnen kroes aan, en ging in zijne tent. Daarop trokken de heldinnen, in goede orde, naar hare kazerne.
Zooveel over Dahomey en zijne wonderlijke, menschontëerende zeden. Dat de Heer forbes in het oogmerk der zending: afschaffing des slavenhandels, niet slaagde, behoeft naauwelijks te worden gezegd. Echter beloofde de Koning daartoe te zullen besluiten, zoodra zijne naburen er afstand van zouden doen, hetgeen vooreerst wel niet geschieden zal; hoewel de met standvastigen ijver bezielde Britsche zaakgelastigde er hoop op koestert.






Jagt-avonturen.

In October van 1812 ging een ongehuwd, opgeruimd jong mensch, die als violoncelspeler reeds eenigen naam had gemaakt - de Heer chay van Marseille - vóór het aanbreken van den dag, in den omtrek dier stad, naar den zeekant op de jagt.
Het Zuiden van Frankrijk heeft veel jagers; maar weinig wild. De arme vogels moeten dat misgelden, en houden zich, met reden, zoo ver mogelijk buiten schot. Gelukkig derhalve de jager, die maar een ortolaan of leeuwrik, of iets dergelijks schiet.
Chay bezag den hemel in alle rigtingen, lette op den wind, en ging op weg; maar leven zag hij niet. Ja toch, na eenigen tijd leidde hem zijn gelukkig of ongelukkig gestarnte in een dennenboschje op een vogel af. Jammer dat het nog zoo schemerig was; bij sterrelicht en koelte,

{==528==} {>>pagina-aanduiding<<}
onder wiegende takken en loof is 't slecht mikken. Hoe hij ook loerde, 't was hem maar niet mogelijk 't diertje, dat hij hoorde, en zich in 't maar half doorzigtige groen bewoog, te onderscheiden. Wel legde hij een paar malen aan, maar bewaarde toch liever zijn schot, om niet misschien op een schim te schieten en alle andere vogels rondom hem te verjagen.
Eindelijk werd het dag; de zon ging op, en daar zag de jager een vogeltje op een tak zitten. Nu kon hij zijn drift niet langer beteugelen, maar legde aan, legde goed aan, gaf vuur, en - schoot mis. Dat dacht hij echter niet, en liep naar den boom waarop het diertje zoo even zich rustig zat te wiegen. Maar hij vond er niets op den grond dan wat schilfers van den bemosten bast en - één enkel veertje. Dat raapte hij op, bezag 't verdrietig en stak 't achteloos in een zijner knoopsgaten, als een bewijs van behendigheid of onbehendigheid; - dat wist hij zelf niet regt.
Na verloop van weêr eenigen tijd wilde hij toch eens zien, welken vogel hij in zijn tasch zou hebben gehad, als hij raak had geschoten. Nu trok hij 't veertje weêr uit zijn knoopsgat. Maar naauwelijks had hij er een aandachtigen blik op geworpen of hij riep in vervoering uit: ‘Een ortolaan! 't is waarachtig een ortolaan!’
o Noodlot! o Schade! - Dat misschieten was niet een enkel ongeluk; maar een dubbel ongeluk. De ortolaan is reeds een vogel van beteekenis, die dáár niet overvloedig gezien wordt. Gelukkig de jager, die er een schiet. Hij wordt benijd; hij is wel een dag lang groot, in de waardeering der Marseillaansche liefhebbers; even groot als nimrod was in de schatting zijner tijdgenooten.
Chay slaakte en herhaalde nu alle mogelijke geluiden en toonen, om 't diertje, dat zoo verstandig was geweest te maken dat het weg kwam, terug te lokken. Had hij zijne violoncel bij zich gehad, misschien zou hij zich geaccompagneerd hebben. Wat doet een vogelaar niet om de onnoozelen te behagen en te verschalken. Maar 't beestje was wijs geworden, en de jager zwierf mistroostig over de velden. Er was geen vogeltje meer te zien; alle hoop op een beter schot was verdwenen.
Hij had weder geladen, en keerde werktuigelijk naar het boschje terug. Dáár doorzocht hij nogmaals de dorre bladeren omlaag, en de groene bladeren omhoog, of ze den vlugteling verborgen hielden. Langen tijd staarde hij naar de boomtoppen en tuurde rond, en luisterde maar hoorde niets dan 't gonzen van insecten, en verwenschte, van vier tot vier passen, de schemering, de

{==529==} {>>pagina-aanduiding<<}
sterren, het bosch, den vogel, zijn geweer, en zich-zelven.
‘Waarachtig, daar is hij!’ - riep hij op eens. Ja, daar was hij waarachtig. Uit hoog gras, vlak voor den jager, vloog de vogel op. Het schot ging als van zelve los, en deed twee pijnappels vallen; maar het beestje klapwiekte in triumf uit het boschje naar een heuvel, van den heuvel naar het vlakke veld, en van het veld naar den zeekant, en de jager liep hem na, zoo hard als hij kon.
Dat was een aardige wedloop van dien Mijnheer chay, met den vogel, die om de duizend schreden eene kleine rust nam (alsof nu hij zijn vervolger lokte), maar als 't schot hem kon treffen, opvloog, om verderop, alsof hij den spot met den jager dreef, weêr neder te strijken. Zoo gingen ze beiden over berg en veld. Toen de avond viel, hadden vervolgde en vervolger reeds de bergketen, die bij La tête du Puget begint, en bij Kaap Montredon eindigt, en de geheele vallei tusschen Signe en St. Cyr achter zich. Chay was doodmoê, hongerig, dorstig, en zag met vreugd de lichten van het bevallige dorp St. Cyr door de vensters der woningen schijnen, en strekte, toen hij daar was aangeland, zijn matte leden uit in den Zwarten Adelaar: goed logies voor reizigers te voet en te paard. - Waar 't ortolaantje ging slapen is niet bekend.
Voor een voetreiziger des avonds, is eene herberg altijd een soort van paradijs. Chay deed zich een smakelijken schotel voorzetten, ontbeet en middag- en avondmaalde in 't zelfde halve uur, en vleide zich toen neder in een zacht bed en droomde dat de ortolaan hem gebraden in den mond kwam vliegen.
Met den eersten morgenstraal, naar jagers wijze, weêr op de been, wilde hij naar Marseille terug, maar wierp nog eerst een blik naar de heerlijke landouwe van Castellet, waar hij vermoedde dat de onbereikbare vogel den nacht zou hebben doorgebragt. Toen ging hij langs een half in puin liggenden muur, onder eene dikke laag van kapperboom bladeren, langzaam voort, bewoog met zijn geweer, hier en daar, de bladeren en, hemel! een ligte kreet en het klapperen van vleugels kondigden hem een vlugtenden vogel aan. Het was, waarachtig, al weder de ortolaan. Nogmaals gaf de jager vuur en sprong, meer dan hij ging, over heg en steg, in de rigting van zijn schot, den rook en den vogel na. Marseille werd vergeten, en al voortgaande bereikte onze jongman, tegen den avond, het aardige stadje Hyères, waar de oranjebloesems de lucht met balzemende geuren vervullen.

{==530==} {>>pagina-aanduiding<<}

De Heer chay was nog nooit te Hyères geweest, en hield zeer veel van oranjebloesem, dus beving hem de lust om, eer hij zich te slapen legde, een weinig in den schoonen hof der Hesperiden te wandelen. Met het geweer onder den arm drentelde hij heen. Het was volle maan en haar avondlicht blonk op de kroonen der zuidelijke palmen even helder als de herfstzon des middags op de kruinen der eiken in noordelijker streken. De jagende kunstenaar had, zonder 't zelf te weten, veel dichterlijken aanleg. Hij gaf zich aan eene liefelijken weemoed over, en ademde met verhoogd genot de streelende uitwasemingen van den thijm en der oranjeboomen, hem door een verfrisschenden nachtwind toegevoerd.
- O - sprak hij zacht - als ik nu mijn violoncel had, wat zou ik gaarne ‘Champs paternels’ spelen.
Toen eene trede terug gaande bukte hij over eene plant muurkruid, nabij een kapperboom, door de maneschijn met zachten zilverglans overtogen. Er ontstond eene ligte beweging in de bladeren des booms; de jager rigtte zich op en maakte zijn geweer vaardig.
Op den afstand van vijf passen op een dorren tak, zag hij een vogel zijne vederen schudden, en van welgevallen in de nachtelijke frischheid trillen. Het was de ortolaan! Ja, 't was de ortolaan! - Twee redenen weêrhielden 's jagers wijsvinger den trekker over te halen: het schandelijke van een wild op vijf passen neêr te leggen, waarbij de vogel toch ook door de volle laag totaal zou worden vernield, en, als romulus, in een onweêr verdwijnen zou; ten anderen: 't verbod te Hyères om des nachts vuurwapenen te lossen. De onvermoeide chay bleef daarom onbewegelijk zijne prooi in 't oog houden, die, weldra, met den kop onder den vleugel, zorgeloos insliep, gelijk een knaap aan den rand van eene diepte.
Den dag afwachtende, bleef de jager dien slaap der onschuld beschouwen; niet zonder, nu en dan, de beweging te maken, welke, bij den eersten zonnestraal, in een bloedig tooneel zou eindigen. In zijne verbeelding deed hij den ortolaan braden, er een piquante saus bij maken, en zoo verslond hij hem met de oogen; - maar, men bedenke dat hij honger had, en zich vergastte zoo goed als hij kon.
Na ontelbare malen zijn horologie geraadpleegd te hebben, mogt hij zich eindelijk over den aanbraak des dags verheugen, ging tien schreden terug, neuriede werktuigelijk een lievelings-deuntje, legde aan en drukte af. - Maar, o noodlot! het kruid op de pan was door den daauw vochtig geworden, en 't geweer ketste. Een krachtige jagersvloek wekte den ortolaan, die schrikte, gaauw zijne

{==531==} {>>pagina-aanduiding<<}
vleugels uitspreidde en zoo vlug hij kon naar den zuidelijken gezigtëinder week. Chay nam al de oranjeboomen tot getuigen van zijn eed, dat hij den ortolaan levend of dood hebben zou, het mogte kosten wat het wilde. Dadelijk ijlde hij voort; zijn jagersdrift was tot eene soort van woede gestegen. - Hij rukte de kapperbladen af en verslond ze; schoot, op vijfhonderd passen, naar den vogel; leschte zijn dorst met het water der bergbeken, en gaf om ledige maag, rommelende ingewanden, noch pijnlijke onderdanen. Met bevende lippen, verglaasde oogen, handen door 't opzwellen der aderen geblaauwd, verwilderde haren en 't voorhoofd met zweet en schrammen bedekt, trad hij den volgenden dag de stad Nizza binnen, en wierp zich, uitgeput als hij was, in den herberg den Witten Adelaar, te bed.
De wèldoende Natuur schonk hem een kracht herstellenden slaap van achttien uren. Ontwakende belde hij den knecht om een ontbijt te bestellen. De man kwam, boog zich, en zeide:
- Che domanda la sua Eccellenza?
- Wat drommel - riep onze vriend - ben ik in Italië! Ik sterf van honger, en ken geen Italiaansch! Die verwenschte.....
In dezen benarden toestand maakte hij gebruik van de algemeene taal en beduidde door teekenen wat hij begeerde.
- Brodo, manzo, vitello? - sprak de man.
- Brodo, manzo, vitello. - herhaalde de jager.
Hij kleedde zich, maar, o nieuwe ramp! bij het aantrekken van zijn vest vond hij de zakken ledig, en herinnerde zich, dat zijn laatste geldstuk te Hyères was gebleven. Hij was ten einde raad. Een traan van wanhoop bevochtte zijne oogen, en hij zocht troost in eene alleenspraak: de eenigste kostelooze afleiding die hij zich gunnen kon.
- Goôn! - riep hij uit - welk een ellendige figuur zal ik hier maken, als 't op betalen aankomt. Ik spreek geen Italiaansch, en kan dus mij niet regtvaardigen, noch eenige uitlegging geven. Liever van honger sterven, maar eerlijk. Ik wil geen tand in het ontbijt zetten, voor ik zéker ben het te kunnen betalen.
Naauwelijks was dit kordaat besluit genomen of de knecht trad binnen met een overheerlijk ontbijt. Het was om te watertanden; maar chay hield zich kras, en wilde hem reeds met zijne verlokkende bagaadje de deur wijzen, toen een reddende gedachte hem door de ziel ging.
- Ik moet hebben een violoncel - sprak hij - un

{==532==} {>>pagina-aanduiding<<}
gran violino, una cosa che sa cosi. - En hij maakte zijne meening duidelijk door, met den laadstok, langs den rug van een stoel te strijken.
- Ah - zeide de bediende - un bassa cantante, un violoncello! ce n'e uno nell' osteria. - En hij ging, en kwam met eene violoncel terug.
Een straal van vreugde verhelderde het gelaat van den verlokten jager. In geestvervoering omarmde hij het speeltuig, zoo als men een vriend, in een vreemd land, omhelst.
- Welaan - riep hij uit - vergeten wij honger en kommer, in de heilige eerdienst der kunst! Een air van méhul zal 't ontbijt zijn.
Hij stemde het instrument, vond 't heerlijk van toon, preludiëerde met eene solo, en maakte eenige meesterstreken. Daar vervulde de zang, der violoncel, met smeltende toonen de herberg; de bewoners en gasten, dol op muzijk, gelijk al de Italianen, stroomden van alle kanten toe, luisterden met open mond, applaudiseerden dat hun de handen zeer deden, en liepen heen om aan de Nizzaërs te verkondigen dat apollo, in eigen persoon, de stad met een bezoek vereerde.
De herbergier trad eerbiedig in de kamer van den Heer chay en vroeg hem, in een naauwelijks te begrijpen Fransch, of hij niet genegen zou zijn om in de groote zaal van het logement een concert te geven.
Dat was een lichtstraal voor den kunstenaar.
- Ik heb er niets tegen. - antwoordde hij - Als gij denkt dat 't de moeite beloonen zal, maak dan alles maar gereed.
- Ik sta u voor vijftig kroonen borg. - hernam de hospes.
- Dat is best. - sprak chay, en ging nu met smaak ontbijten.
- Zijt gij voornemens hier lang te blijven!
- Dadelijk na het concert wil ik weêr weg. Wat is de kortste weg naar Marseille?
- Er is eene heerlijke gelegenheid. Overmorgen ochtend gaat er een brik naar Toulon; en van daar is het eene wandeling.
- Zoo, zoo! wel, wees zoo goed aan boord eene plaats voor mij te bestellen. Wanneer denkt men, dat de brik te Toulon zal komen?
- Tegen den avond. In dit saizoen is er goede wind.
- Opperbest! - Uitmuntend, daar ik Toulon nog niet ken. Ik ben over Hyères gekomen zonder Toulon aan te doen. Ik reis bij toeval... ik liep een ortolaan na, die mij te vlug was.
Het concert bragt zeventig in plaats van vijftig kroo-
{==533==} {>>pagina-aanduiding<<}
nen op. Ik heb er, dacht de kunstenaar, te veel aan om naar huis te komen, en hij gaf er, loszinnig genoeg, de helft van aan de bedienden in het logement. Die mildheid maakte hem tot een voorwerp van bewondering voor de geheele bevolking, en op den bepaalden tijd vertrok hij onder toejuiching met de brik naar Toulon. Het was, gelijk meestal wanneer een schip uitzeilt, heerlijk weêr. De Middellandsche zee tooide zich in uitgelezen golfjes met zilver van schuim. Elke spattende droppel was in 't heldere zonlicht een schitterende lover op een waterblaauw kleed; de zeilen werden door een windje met bolle wangen zoetelijk volgeblazen, en de koperen steven doorsneed de baren met harmoniesch geruisch. Chay wandelde met innig welbehagen op het dek. ‘Welk een overschoon tafereel!’ riep hij uit; lachte de zee vriendelijk toe; drukte de armen op de borst, om er de verrukking in vast te houden, en dankte den ortolaan als zijn beschermheilige.
De Kapitein ontbeet bij den mast.
- Wij hebben fraai weer, Kapitein. - sprak de passagier.
- Een landwind. - antwoordde de zeerob.
- Dat is prettig, niet waar?
- Waarom prettig? - vroeg de Kapitein norsch als de meeste zeelieden.
De onthutste chay keek eens naar den gezigtëinder, neuriede een paar maten, en wendde zich tot den stuurman:
- Een landwind is goed, niet waar, stuurman? - maar deze gaf hem geheel geen antwoord.
Hij keerde zich weêr tot den scheepsvoogd:
- Van avond zullen we, hoop ik, in Toulon, een glas punch met elkander drinken?
De Kapitein schudde het hoofd.
- Is dat niet Kaap Sicié? - vroeg de reiziger; maar in plaats van te antwoorden riep de Kapitein uit:
- Daar zijn die verdoemde Engelschen weêr! - liet er een paar zeemansknoopen op volgen, en wierp de rest van zijn ontbijt in zee.
- Engelschen! - herhaalde de kunstenaar - Waar?
- Vier, vijf, zes, zeven fregatten! - telde de Kapitein, met de voeten stampende.
- En meent gij, dat zij ons zullen nemen? - vroeg de reiziger, doodsbleek.
- Wel neen; wis en waarachtig neen. Ik ga mijn pijp aansteken, en laat, met dit kruidtonnetje, de brik liever in de lucht vliegen.
- Hoor eens! - sprak de violoncellist, met de ge-
{==534==} {>>pagina-aanduiding<<}
kunstelde bedaardheid van den uitersten angst - hoor eens naar mij!
- Ik hoor. Waar is mijn pijp?
- Bedenk, dat er vaders van huisgezinnen aan boord zijn. Ik, b.v., heb vrouw en kinderen. Denk aan uw eigen vrouw!
- Ik ben niet gehuwd.
- In alle gevallen, bedenk toch....
- Ik denk, Mijnheer, de komediant! dat ik geen lust heb om op de pontons van de Engelsche schelmen te gaan logeren. Begrijpt ge?
- Volkomen. Maar laat ons bedaard blijven....
- Mijnheer de speler, ik zal handelen, ga gij naar de kajuit, en bid om een zalig einde.
De morgennevel, die aan den gezigtëinder de Britsche bodems had verborgen, was opgetrokken, en de vloot van Sir hudson lowe was nu duidelijk te zien. Er was geene mogelijkheid, om er door heen te komen, en evenmin om te ontsnappen.
- En dat alles om een ortolaan! - dacht chay, tegen de hut leunende, met tranen in de oogen.
De Kapitein trachtte nog te ontkomen, en beval allerlei wanhopige wendingen, maar een Engelsche bodem, die over het water vloog, schoot op de brik aan, als een krokodil op hare prooi.
- Ik bezweer u, Kapitein! hijsch een witte vlag! - riep de zwervende jager in wanhoop.
- Ik schiet u voor den kop, als gij den mond weêr open doet! - was het malsche antwoord.
Daar klonk de klok en meteen was ze weg.
- Wie heeft er geluid? - vroeg de Kapitein.
- Niemand. - riep 't scheepsvolk.
- o Zoo!
- Wie heeft er dan geluid? - vroeg chay zacht aan een matroos.
- Een zes-en-dertiger, die ons over den kop ging. - zeî de man, lagehende.
De arme chay bedekte zijn gelaat met de handen, en ging plat op het dek zitten.
- Hoor! - riep de stuurman - dat was er nóg zoo een! Ik heb ze meer gehoord. Een beetje meer links en wij waren voor de haaijen. Hoor! twee, drie, vier! Ze pointéren als blinden.... Bij Trafalgar hebben wij er op de Pluto zoo tien duizend geslikt.
- Om een ortolaan! - kermde de jager.
- Wát zegt ge?
- Niets.
- Aan de stukken, jongens! Alles klaar! - schreeuwde

{==535==} {>>pagina-aanduiding<<}
de Kapitein met een vaste stem. De man was een oude zeebonk, die zijn halve leven onder kogels gesleten had; de kruiddamp bragt hem in een goeden luim; zijn hart zat, even als zijn hoed, in een korst van teer.
De arme chay rigtte zich even op, om eens over de verschansing te kijken; maar zijn hair rees te berge. Een Engelsch schip op honderd passen!... een wolk van rook!... een vuurstraal!... een slag!...
Alles kraakte; want de achtersteven was verbrijzeld.
- Goed geraakt! - zeî de stuurman.
- Wat doet gij daar, passagier! - riep de Kapitein - Waar is uw geweer? Haal uw geweer! Gij hebt 't toch niet meêgebragt om op meeuwen te schieten.
Chay trilde van 't hoofd tot de voeten; kroop naar den trap, en kwam half dood tusschendeks. 't Gezigt van zijn noodlottig geweer, dat daar in een hoek stond, verlevendigde al de rampen die 't had berokkend. Zijne knieën knikten; half klom, half viel hij in eene hangmat, en beval zijne ziel aan God.
Kunstenaars hebben prikkelbare zenuwen: hoe sterker de spanning, des te grooter de afmatting: dan beheerscht verdooving den geheelen mensch: 't hoofd wordt zwaar, de geest bedweld, en een soort van slaap benevelt de zintuigen. In overeenstemming met die algemeene wet van actie en réactie in den kunstenaar, lag de Heer chay welhaast als van zich-zelven. Maar akelige tooneelen en verschijnselen gingen zijnen geest voorbij. Hij zag Engelschen rondom hem. Zij schreeuwden hunne lievelingsvloeken, en pakten hem in een violoncelkast. Kogels waren klepels van vliegende scheepsklokken, en een Britsch schip kwam met volle zeilen in de concertzaal te Nizza. Farao en jozef riepen uit palmboomen te Hyères, in 't Egyptisch: bravissimo! en den goddelijken méhul zag hij als scheepsjongen een zes-en-dertig-ponder onder den arm dragen.
Toen hij weêr tot bewustheid kwam, en de oogen opende, was hij in stikdonkere duisternis, en hoorde een lang en schel gefluit, dat hem aangreep alsof de geesten uit den Freischütz hem voorbijgingen.
- Ik geloof - dacht hij - dat ik dood ben! - en rilde bij die gedachte. - Er is geen twijfel aan, ik bevind mij in het niet! Wat moet ik nu doen? - Maar hij besloot om niets te doen, en bleef eenvoudig liggen; doch hoorde eindelijk zware stappen in zijne nabijheid.
- Wie is daar? - vroeg hij, als met eene grafstem.
- Ben je dáár nog? Mijnheer de komediant! - was 't antwoord - Kom aan op de been! Wij zijn in de haven!

{==536==} {>>pagina-aanduiding<<}

- In de haven! - riep hij uit, en sprong op, en volgde al tastend naar boven. Daar zag hij de sterren aan den hemel, de lichten in de stad.
- Ja, waarlijk! - riep hij in vervoering uit - wij zijn te Toulon! - en zijn hart klopte hevig van onuitsprekelijke vreugde.
- Wij zijn dan aardig ontsnapt! - fluisterde hij tot den stuurman.
- 't Is een echt wonder. - antwoordde deze - De storm kwam net van pas; juist op het oogenblik dat wij genomen zouden worden. Hoe vond gij die stoute wending?
- 't Was een heerlijke manoeuvre!
- En dat in een orkaan, die ons tien knoopen voortjoeg!
- Heeft 't zóó gewaaid? - vroeg de reiziger, met wat laat komenden angst.
- Vraagt ge dat nog?
- Neen, 't was een zware storm! - stemde de muzijkant in; maar verwijderde zich half beschaamd, en ging zijn geweer halen. Geen goederen bij zich hebbende, sprong hij vlug in een boot en was in honderd tellens aan wal.
- Dank zij den hemel! - zuchtte hij - dat ik dan toch te Toulon ben. Tien mijlen van Marseille; morgen te huis!
Met dat vrolijk gevoel stapte hij een breede straat in, waar nog eenige winkels open waren, en bij het licht van een lantaarn zag hij een uithangbord.
- Al weêr een Arend! - sprak hij lagchende, en trad binnen.
- Een kamer en een goed bed!
Een slaperige knecht bragt hem, zonder te spreken, in een vertrek, zette er eene kaars neder, en ging heen.
- Zoo ontvangt men de menschen, die zonder gevolg komen!
Na deze opmerking ontkleedde hij zich, wierp zich in de veêren, en genoot eene zoete rust. Met de zon stond hij op, wierp een stuk geld op de tafel, nam zijn geweer en ging.
- Er zijn inderdaad fraaije straten te Toulon. - dacht hij - Had ik tijd, dan ging ik 't arsenaal eens bezien; maar ik verlang weêr naar Marseille.
Op de markt zag hij een aantal huurrijtuigen gereed staan, daar ging hij bij een der koetsiers, en vroeg hem of hij naar Marseille reed?
De man knikte en wees op zijn rijtuig, waarin reeds drie reizigers zaten, die nog maar op een vierden wachtten.

{==537==} {>>pagina-aanduiding<<}

- Vertrekken wij dadelijk? - vroeg de Heer chay. De koetsier knikte nogmaals en klom op den bok.
- Heerlijk! - dacht onze vriend, zich in 't hoekje No. 4 zettende - Dat gaat goed! Nu loopt 't mij mede; maar 't was ook tijd.
Intusschen had hij zijne reisgezellen gegroet, en een zwijgenden wedergroet ontvangen. Daar ging 't in galop voorwaarts. Het duurde niet lang of hij trachtte een gesprek aan te vangen; maar al de pogingen daartoe mislukten. Eindelijk wendde hij zich opzettelijk tot zijn overbunrman:
- Weet gij ook, Mijnheer! of wij vroeg zullen aankomen?
- Alle venti tre. - antwoordde deze.
- Alle venti tre?... Mijnheer is Italiaan? Signor Italiano?
- Signor, si.
- Van Nizza?
- Di Florence.
- Di Florence! Dan zijt gij een heel eind van huis. En gij, Mijnheer! vergeef mij, maar ik meen u meer gezien te hebben... Zijt gij niet van Marseille?
- Signor no, di Livorno.
- Zoo. Gij zijt van Livorno!... Ik ken Livorno niet.
Nu nam de vierde reiziger het woord, en sprak:
- Io sono di Pisa.
- Wel - riep chay lagchende uit - dat is aardig! drie Italianen en maar één Franschman, in een Fransch rijtuig.
- Ik spreek een weinig Fransch. - vervolgde die van Pisa.
- Zoo veel te beter! - sprak de zwervende jager - ik versta een weinig Italiaansch maar spreek het niet. Mijnheer! indien ik u te Marseille van eenige dienst kan wezen, kunt gij over mij beschikken.
- Gij zijt zeer goed.
- Ik stel mij in uwe plaats; in een vreemd land ontmoet men soms moeijelijkheden. Kent gij Marseille?
- Neen, Mijnheer!
- Nu, dan zult gij eene fraaije stad zien. Veel fraaijer dan Toulon... Gij gaat waarschijnlijk om handelszaken naar Marseille?
- Naar Marseille? Neen, ik ga naar Florence.
- Over zee?
- Neen, over land.
- Gij zijt dus bang voor de zee?
- Ik?...

{==538==} {>>pagina-aanduiding<<}

- Om de Engelschen misschien?
- De Engelschen?... Ik begrijp u niet. Ik zeg u, dat ik met deze twee Heeren naar Florence ga.
- Gaan die Heeren óók naar Florence? - Dat zal wel een dag of tien reizens wezen.
- De Franschen zijn toch grappig. Wij hopen er dezen avond te komen.
- Te Florence!
- Ja.
- Met dit rijtuig? - vroeg chay verbaasd.
- Ja, met dit rijtuig.
- En dat door Marseille!
- E che diavolo! Marsiglia!
- Maar van waar komt gij dan?
- Van Livorno, even als gij.
- Ik... Kom ik van Livorno? - barste onze Franschman uit.
- Hoe noemt gij anders de stad, die wij zoo even verlaten hebben?
- Toulon. Ik ben gisteren avond te Toulon aangekomen.
De Pisaan lachtte nu op zijne beurt, en chay zag hem starende aan.
- Houd eens op, koetsier! Conducteur! - schreeuwde hij - Een oogenblik! Ik ben in een verkeerd rijtuig gegaan! - De koetsier klom af, en kwam aan het portier.
- Waar breugt gij mij heen? - vroeg chay - dove andate? dove caminate? mounte ana.
- Eh à Firenze. - antwoordde de koetsier.
- Naar Florence! Gij spot met mij; laat mij er uit; dáár in dàt dorp. Ik geloof, dat het Bausset is; daar zijn vijf franken. Ik zal wel te voet naar Marseille gaan.
Dus sprekende verliet hij 't rijtuig, dat daarop weêr snel voortrolde.
- Daar ben ik nog gelukkig aan ontsnapt! - sprak onze vriend, terwijl hij de deur van eene herberg opende, en riep: - Geef mij wat bier en water.
Eene jonge deerne naderde glimlagchend, en zeide:
- Non c'e dierra.
- Zijn 't hier dan allen Italianen! - dacht chay. - Hoe heet het dorp meisje? Il nome die quel vilagio? - was zijne vraag.
- Ponto d'Era.
- Hoe, is dit niet Bausset?
- Ponto d'Era.
- Van dat dorp heb ik nooit hooren spreken. En après Pont d'Era che si trova?
- Doppo Ponto d'Era, Empoli.

{==539==} {>>pagina-aanduiding<<}

- E doppo Empoli, Bausset?
- Firenze.
De reiziger liet zijne handen plat op de tafel vallen; zijn tong was verstijfd; hij had een kwartier noodig om zich te herstellen. Een glas water hergaf hem eenige bedaardheid. Hij ging naar buiten om de plaats eens op te nemen en te overleggen. Eenige soldaten van een Fransch regement wandelden op het dorpsplein heen en weder. Nu kon de verdoolde met landslieden spreken, en zijnen twijfel opgelost krijgen; want hij begreep nog maar niet hoe hij zoo ver uit de koers verdwaald was.
- Kameraden! - sprak hij hen aan - Gij ziet hier een arm landsman, die niet weet waar hij is. Hoe heet de naaste stad?
- Livorno. - antwoordde een sergeant.
- Ik twijfelde er aan. Zeg mij nu ook welke stad ligt er aan het eind van dien weg?
- Florence.
De zoutpilaar waarin loths vrouw veranderde, stond niet onbewegelijker dan chay, toen hij nu stellig wist op Toskaanschen bodem te zijn.
Eindelijk lag er iets in zijne oogen, dat een besluit aankondigde.
- Er moet een eind aan komen! Die vervloekte ortolaan! - Hij ging het dorp uit, naar den kant van Florence, laadde zijn geweer met een kogel, bad vergiffenis voor den moord dien hij wilde plegen, en zou zijn voorhoofd op den loop leggen..... maar op dat oogenblik valt hem een veldhoen in 't oog; onwillekeurig neemt hij zijn geweer op, legt aan, schiet, en de vogel valt in het stroomende rivierwater. De jager springt er in, grijpt zijn drijvende buit, en roept met zelfbewondering: ‘En dat met een kogel! - Met een kogel!’ - herhaalde hij, en jagers-trots straalde uit zijne blikken.
- Dit land - dacht hij nu - is 't rijk der waterhoenders; vooruit dan!
En daar stapte hij die schoone lanen in, waar de wijnstok om den olmboom slingert, en kwam in de heerlijke vallei der Arno. In dat landelijke en liefelijke dal met bekoorlijke heuvels omsloten, door vrolijke landhuizen met groene zonneblinden verlevendigd, en door den stroom met zijne blaauwe, dartele golven verfrischt. Onze wandelaar, van nature tot denken geneigd, zag die schoonheden, bewonderde het land in verrukking, schaamde zich over zijn voorgenomen misdaad, en ontsloot zijn hart voor genot zoo als de kunstenaar alleen 't genieten kan. Van tijd tot tijd loste hij zijn geweer en werd zijn vracht

{==540==} {>>pagina-aanduiding<<}
zwaarder; maar hij vervolgde vrolijk zijnen weg, en begon nu den ortolaan zoo half en half als de oorzaak van een voor hem nieuw geluk te zegenen.
Het was laat toen hij te Florence kwam. In eene herberg riep hij den camerière en gaf hem, edelmoedig, vijftien stuks wild, onderweg geschoten. Die knecht, een oud Fransch soldaat, maakte hem een kompliment, en zeide: dat hij een goed jager moest zijn.
- Ik geloof dat te wezen. - antwoordde chay.
- Welnu, gij zijt hier op goeden jagtgrond. Als gij vermoeijenissen niet schroomt, moest ge eenige togtjes in de gebergten naar den kant van Poggi-Bouzi maken. Daar vindt men allerlei wild en gevogelte.
- Morgen ochtend ga ik er heen.
Bij de eerste schemering was onze vriend op, en gewapend; zijn logement was betaald met het wild.
‘Dus kan ik’ - dacht hij - ‘de geheele wereld doorreizen als er maar wild is. Eene heerlijke ontdekking!’
Nu ging het bergwaarts. Des avonds, met wild beladen, kwam hij te Sienne en kreeg daar, in ruil, weder een uitmuntend avondmaal en goede slaapplaats.
Deze onkostbare manier van reizen vertienvoudigde de drift des jagers. Hij beschreef een lang en bloedig spoor in de Appenijnen, en kwam eindelijk eens, des avonds laat, in eene donkere stad, waar geene lantaarnen licht verspreidden. Vermoeid trad hij in een koffijhuis, en vond daar een gezelschap van dagelijksche gasten, die Fransch spraken.
- Vergun mij eene vraag. - ving hij aan - Wilt gij wel zoo goed zijn mij den naam van deze stad te zeggen?
- Van welke stad? - vroeg een der aanwezigen.
- Van deze, waar ik mij nu bevind.
- Gij schertst.
- Neen, inderdaad; ik meen het ernstig.
- Wel, gij zijt te Rome.
- Goede hemel! te Rome! Wijs mij, bid ik u, een logement; hier digt bij.
Dat geschiedde. En daarmeê eindigde de jagttogt van onzen chay. Over zee durfde hij naar Frankrijk niet wederkeeren, en over land was de weg hem te lang. Hij verzocht gehoor bij den Franschen Consul, den Heer norvins, die zijne landgenooten gaarne voorthielp, en hem eenen post bezorgde. - Alzoo door een ortolaan naar Rome gevoerd, bleef hij daar tot in 1814; doch verliet het toen met de andere Fransche ambtenaren. Sedert verdeelt hij te Marseille zijnen tijd tusschen den violoncel en het jagtgeweer.
Vrij naar méry.





{==541==} {>>pagina-aanduiding<<}

Mengelwerk.

De ondergang van het geslacht Cenci te Rome.

Beatrice cenci was de dochter van den Romeinschen edelman francesco, uit het oude en aanzienlijke geslacht cenci. Die vader ontëerde den adel van zijnen naam door de schandelijkste zedeloosheid, waaraan hij zich van zijne jeugd af had overgegeven, en werd voor zijne dochter, gelijk voor geheel zijn geslacht, de oorzaak van namelooze ellende en onherstelbaar verderf. In den huiselijken kring, waar anders de deugdzame mensch zijne dierbaarste vrienden vindt, zocht hij slechts naar voorwerpen voor zijne wreedheid en wellust. Alle menschelijke en goddelijke wetten trotseerde hij. Tweemalen gehuwd, behandelde hij zijne beide gemalinnen en zijne kinderen met eene ruwe wreedheid, waarvan ook onder de diepst gezonkene menschen de voorbeelden zeldzaam zijn. Zijne zonen liet hij schier van gebrek vergaan, en toch had hij een jaarlijksch inkomen van niet veel minder dan anderhalve ton gouds, en een Pauselijk bevel was er noodig, om hem tot betere verzorging dier zonen te dwingen. Evenzoo was alleen de bescherming van clemens VIII in staat, om zijne oudste dochter aan zijne dwingelandij te onttrekken. Maar die tusschenkomst der regering verbitterde den onmenschelijken vader en dreef hem tot nog meerdere gestrengheid jegens zijne overige kinderen aan. Van zijn onnatuurlijken haat getuigden luide vreugdekreten bij het berigt, dat twee zijner zonen door roovershand, die hij-zelf

{==542==} {>>pagina-aanduiding<<}
gewapend had, gevallen waren. Zijne tweede dochter, de bovengenoemde beatrice, sloot hij op in een eenzaam en afgelegen vertrek, waar niemand ooit bij haar werd toegelaten, en waar zelfs hare spijze door de eigene hand van haren vader, die tevens haar vervolger en gevangenbewaarder was, haar werd toegereikt. Zijne tweede gemalin, lucretia, stiefmoeder van beatrice, dwong hij om te midden van onzedelijke vrouwen te leven, want daarvan was zijne adellijke woning vol. En of dit alles nog niet genoeg ware, belaagde hij, met verfoeijelijke list, de onschuld en eer zijner eigene dochter, en toen deze zijn fijngesponnen vleitaal standvastig en met afschuw afwees, wreekte hij zich over haren tegenstand door verdubbeling van zijne vroegere wreedheid, beide jegens zijne vrouw en kind. Deze ongelukkigen schreven aan den Paus, om zijne bescherming in te roepen, maar hare brieven schijnen niet in de regte handen gekomen te zijn, en bleven althans zonder gevolg. Alleen de vader, over wien zij geklaagd hadden, kwam op het spoor van dat schrijven, en verzwaarde daarom nog meer de maatregelen tot bewaking van zijne slagtoffers, die schier bezweken onder zijne barbaarsche dwingelandij.
Tot hiertoe hebben wij alleen afschuw kunnen gevoelen tegen de misdrijven van den zedeloozen vader, en medelijden met zijne ongelukkige slagtoffers. Maar van nu af moet zich met ons mededoogen ook droefheid vereenigen over de afdwalingen en misdaden, waartoe zich die ongelukkigen door hare ellende hebben laten vervoeren. In hare vertwijfeling vatte beatrice het misdadige voornemen op, om den onmenschelijken vader gewelddadig uit den weg te ruimen. Behalve hare stiefmoeder, wijdde zij haren broeder giocomo (jakob) en een jeugdig hooggeplaatst geestelijke, Monsignor guerra, in het geheim harer plannen in. De laatstgenoemde was een vertrouwd vriend der zonen van cenci, en hartstogtelijk minnaar van beatrice. Zich alleen door zijne liefde latende beheerschen, verklaarde hij zich terstond tot medewerking gereed. In de weinige oogenblikken, waarin hij de ongelukkige moeder en dochter, steelsge-
{==543==} {>>pagina-aanduiding<<}
wijze, buiten tegenwoordigheid van francesco, ontmoeten kon, werd het plan nader geregeld, in overleg tevens met giocomo, die mede zonder aarzeling was toegetreden, gedreven door zijnen haat tegen een vader, die aan hem en zijn talrijk gezin het noodige onthield.
Eerst waren zij voornemens francesco, ter gelegenheid van een voorgenomen bezoek van het kasteel Rocca di Petrella, door roovershand te doen vallen. Later veranderden zij van plan, en er ontstond nu eene vertraging, die voor beatrice onlijdelijk werd. Want nadat eenmaal haar jeugdig gemoed voor bloedige wraak geopend was, hield zij het voornemen van op die vreeselijke wijze hare vrouwelijke eer te redden, met Romeinsche wilskracht vast, en jaagde zij met den verterenden gloed van het Italiaansche bloed naar de volvoering. Zij geeft dit zelve in eenen brief aan guerra te kennen, en nadat twee ondergeschikte dienstmannen (vassalli), marcio en olimpio, die ook met onverzoenlijken haat tegen den onmenschelijken meester bezield waren, tot het volbrengen van den moord waren uitgekozen, ging zij met dezen eene forméle verbindtenis aan, aan ieder van hen eene aanzienlijke geldsom, ongeveer 3600 gulden, toezeggende; een derde deel vooraf en het overige na de volvoering te betalen. De dag van mariaas geboortefeest, 8 September 1598, werd nu voor de uitvoering bepaald, doch dewijl de moeder zich bezwaarde, wegens de heiligheid van dien kerkelijken feestdag, werd de hloedige daad tot den daaropvolgenden dag verschoven.
Op den 9 September werd de moord voorbereid door het toedienen van een slaapdrank, en tegen het uur van middernacht werden de gehuurde moordenaars in de slaapkamer van francesco, in het reeds genoemde kasteel, gebragt, terwijl zijne vrouw en dochter in een aangrenzend vertrek den afloop verbeidden. Maar op het gezigt van den slapenden grijsaard zonk de opgeheven arm der moordenaars magteloos neêr. Een weerlooze in den slaap te vermoorden scheen hun al te laaghartig, en onverrigter zaak keerden zij tot de wachtende vrouwen weêr. In heftigen toorn roept beatrice hun toe: ‘Ellendelingen!

{==544==} {>>pagina-aanduiding<<}
zijt gij dan alleen dapper met den mond, en mist gij zelfs den moed om een mensch te dooden, terwijl hij slaapt? Indien hij wakker was, zou hij alleen, zoo oud en zwak als hij is, u beiden hebben doen sidderen. Waarom belooft gij iets, wanneer gij niet in staat zijt het te volvoeren? Welaan, lafhartigen, zoo zal ik het dan alleen op mij nemen, de aarde van dezen onmensch te bevrijden! Volgt mij, maar ik zweer het u, dat hetzelfde staal u beiden met hem in den dood vereenigen zal!’ - Met deze woorden bragt zij een dolk van onder haar kleed te voorschijn, en nu door die verwijtingen en bedreigingen aangevuurd, traden de moordenaars, van de vrouwen vergezeld, andermaal in het slaapvertrek, en doorboorden, met een scherppuntig moordtuig, het regteroog van den slapende, en dreven het snel tot diep in het hoofd, zoodat hij, zonder geluid te geven, tot de eeuwigheid overging. De moordenaars ontvingen nu terstond het bedongen bloedgeld en maakten zich uit de voeten. Lucretia en beatrice trokken het moordtuig uit de wond, sleepten het lijk naar het venster en wierpen het naar beneden in den hof, opdat het den schijn hebben zou, als ware francesco bij nacht uit zijn bed opgestaan en bij het gaan naar een naastgelegen vertrek, door eenen misstap, naar buiten en op den grond te pletteren gestort.
De list scheen aanvankelijk wèl gelukt. De vermoorde werd op statige wijze begraven, en zijne familie keerde van Rocca di Petrella naar Rome terug, en hoopte aldaar de nu verkregen, hoewel veel te duur gekochte vrijheid te genieten. Maar aan het Hof van Napels, tot welks gebied dat kasteel behoorde, ontstond, men weet niet naar welke aanleiding, vermoeden van den gepleegden moord, ten gevolge waarvan een geregtelijk onderzoek op de plaats zelve werd aangevangen. Er werd echter geen verdacht teeken of aanwijzing gevonden, behalve alleen de verklaring van eene waschvrouw, dat zij van beatrice een met bloed bevlekten doek had gekregen, onder voorgeven, dat dit bloed het gevolg was van den hevigen schrik over het onverwachte sterfgeval, welk

{==545==} {>>pagina-aanduiding<<}
voorgeven echter aan die vrouw, om meerdere redenen, hoogst verdacht was voorgekomen. - Zoodra Monsignor guerra van deze geregtelijke onderzoekingen hoorde, was hij op middelen bedacht, om de beide moordenaars, marcio en olimpio, uit den weg te ruimen, ten einde tegen bekentenissen van hunne zijde beveiligd te wezen. Spoedig daarna werd olimpio, in de nabijheid van Turin, vermoord gevonden. Marcio daarentegen, wegens andere misdrijven, te Napels gevangen genomen, beleed den moord aan francesco gepleegd, en deelde alle bijzonderheden daarvan mede.
Ten gevolge van deze mededeelingen, werden de zonen van den vermoorde, giocomo en zijn jongere broeder bernardino, naar de gevangenis van Corta Savella heengeleid en de vrouwen in haar paleis bewaakt. Marcio werd naar Rome overgebragt, om tegenover de beschuldigden gehoord te kunnen worden. Al de aangeklaagden hielden vol, marcio nooit gezien te hebben, en beatrice bovenal sprak met zoo veel schranderheid en zelfvertrouwen, dat marcio, die haar altijd groote liefde had toegedragen, bewogen werd om al zijne vroegere beschuldigingen te herroepen, en zelfs onder de folteringen der pijnbank stierf, zonder die beschuldigingen te vernieuwen. Hiermede was echter het geregtelijk vermoeden van misdrijf nog niet opgeheven, en al de leden van het ongelukkige geslacht cenci werden op het kasteel Sant Angelo gevangen gehouden, tot dat, eenige maanden daarna, nieuwe bezwaren de vroegere aanklagt bevestigden.
Het gebeurde namelijk, dat de gehuurde moordenaar van olimpio, uit hoofde van andere misdaden, in de gevangenis kwam, en deze beleed nu, niet alleen dat hem die moord door guerra was opgedragen, maar hij verhaalde ook den moord van francesco, met al de daarbij plaats gehad hebbende omstandigheden, zoo als hij deze van olimpio-zelven vernomen had: want hij had zich, alvorens hem om te brengen, het vertrouwen van het hem aangewezen slagtoffer weten te verwerven. Nu werd ook de in-hechtenisneming van Monsignor guerra be-
{==546==} {>>pagina-aanduiding<<}
volen, maar deze had zich bij tijds door vermomming en met de vlugt gered. Doch door zijne vlugt werden de bekentenissen van den moordenaar van olimpio grootelijks bevestigd, en men oordeelde dus nu ook in zijn regt te zijn, om de leden der familie cenci op de pijnbank en alzoo tot bekentenis te brengen.
Op de pijnbank kwamen lucretia en hare beide zonen giocomo en bernardino tot volledige bekentenis. Maar beatrice weêrstond alle folteringen met ongewone geestkracht, en wist daarbij de haar voorgelegde vragen op de schranderste wijze te beantwoorden, zoodat de voorzitter der regtbank, ulysses marchetti, zich in de grootste verlegenheid bevond en zulks aan den Paus te kennen gaf. Maar clemens vatte argwaan op tegen dien regter, als ware hij vooringenomen door de schuldige, maar bloeijend schoone en geestrijke jonkvrouw, en droeg de voortzetting van het geregtelijk onderzoek aan een ander op. De nieuwe regter begon met de pijniging der beklagenswaardige beatrice te vernieuwen, maar ook nu verdroeg zij met ongeloofelijke standvastigheid de vreeselijkste folteringen. Ten laatste, toen men hare schoone lange haren wilde afsnijden, ter voorbereiding van nieuwe en zwaarder pijniging, verzocht zij hare moeder en oudsten broeder, giocomo, te mogen zien. Het werd haar toegestaan. Toen de gevangenen de plaats der pijniging intraden en de jammerlijke gestalte der wreed geknelde beatrice aanschouwden, baden zij haar om tot bekentenis te komen. ‘Geliefde beatrice’ - zeiden zij - ‘wij hebben het misdrijf gepleegd en het ook voor den regter bekend: het is dus van nu af doelloos, dat gij u zoo vreeselijke pijnen laat aandoen.’ - ‘Hoe!’ - riep zij uit - ‘wilt gij dan ons door ouderdom eerwaardig geslacht voor altijd ontëeren! Weet gij niet, dat het beter is onder de folteringen der pijnbank, dan door beulshanden te sterven?’ - Nu viel zij in stuiptrekkingen, en daarna, weêr tot zich-zelve gekomen, sprak zij: ‘Welaan dan, gij wilt het zoo, het moge dan geschieden naar uwen wil!’ En tot den pijniger:
‘Maak mij los! Men leze mij de proces-acten voor, en

{==547==} {>>pagina-aanduiding<<}
ik zal zeggen, zoo veel ik zeggen moet, en verzwijgen wat ik verzwijgen wil.’ - De acte werd haar voorgelezen en zij teekende stilzwijgend haar naam. Hierop werden de gevangenen gezamenlijk in een ruimer vertrek der gevangenis Corta Sevella gebragt en werd hun daar het middagmaal voorgezet, maar in den avond werden zij van elkander weêr afgescheiden, en de beide broeders gebonden naar eene andere gevangenis, Torre di nova, overgebragt.
Na onderzoek der processtukken werden de aangeklaagden door den Paus veroordeeld, om levend aan de staarten van ongetemde paarden gebonden en alzoo over de straten van Rome gesleept te worden. De ongewone hardheid en willekeur van dit vonnis bewogen eenige Kardinalen en Romeinsche Edelen om al hunnen invloed aan te wenden, ten einde te bewerken, dat aan de gevangenen een geregtelijk verdediger mogt worden toegestaan. Niet zonder veel moeite werd een uitstel van drie dagen ingewilligd. De grootste advocaten van Rome boden zich aan, om als verdedigers op te treden. Boven allen was het nikolaas d'angeli, die de hoogste belangstelling betoonde en de grootste kracht van welsprekendheid ontwikkelde. Met heftigheid viel Paus clemens den verdediger in de rede: ‘Hoe! zijn wij daarom zoo oud geworden, om het te moeten aanschouwen, hoe in Rome vaders door hunne kinderen worden vermoord, en dat er dan nog mannen gevonden worden, die zich niet schamen de verdediging van zulke wanbedrijven op zich te nemen, en de vadermoorders aan de regtvaardige straffen der wet te willen onttrekken.’ Er volgde op die taal een algemeen stilzwijgen, maar de beroemde regtskundige farinacci verstoutte zich te antwoorden: ‘Heilige Vader! wij zijn geenszins hier tegenwoordig, om den vadermoord te verontschuldigen, en nog minder om een zoo zwart misdrijf te verdedigen, maar wij zijn voor u verschenen, om de onschuld te beschermen, en verzoeken daartoe, dat het uwer Heiligheid behage ons welwillend aan te hooren.’ - Dit moedige woord bleef niet zonder uitwerking: vier uren lang bleef de Paus

{==548==} {>>pagina-aanduiding<<}
rustig aanhooren, wat door de verdedigers werd in het midden gebragt; daarna liet hij zich al de geschrevene pleitredenen overgeven en liet nu de advocaten henengaan. Gedurende de eerstvolgende dagen hield hij zich uitsluitend met deze zaak bezig, raadpleegde den wegens schranderheid en regtschapenheid veel geprezen Kardinaal marcello, en het scheen nu, alsof ook clemens tot gunstiger gezindheid gekomen en tot een zachter oordeel geleid worden zou.
Doch die verwachting werd eensklaps verijdeld. Want op hetzelfde oogenblik waarin de Paus gereed scheen, het vroeger uitgesproken vonnis te herroepen, ontving hij berigt, dat Donna constanza santa-croce te Subiaco door haar eigen zoon vermoord was geworden, omdat zij geweigerd had, hem tot eenigen erfgenaam van haar onmetelijk vermogen te benoemen. En nu ook zond clemens aan den Gouverneur van Rome, Monsignor ferrante d'averna, onder dagteekening van den 10den September 1599, het bevel om het geslagen vonnis tegen de leden van het geslacht cenci, zonder verwijl, te doen voltrekken. Alle vier werden zij daarbij op nieuw ter dood veroordeeld; maar zoodra de mare hiervan verspreid was geworden, spoedden zich vele aanzienlijke mannen uit den Romeinschen adelstand naar het Quirinaal, om den Paus te bewegen, dat hij de veroordeelde vrouwen van eene openlijke teregtstelling verschoonen, en aan den vijftienjarigen bernardino, die aan den moord zelven geen aandeel had gehad, kwijtschelding van de doodstraf verleenen wilde. Alleen dit laatste, inzonderheid op de dringende bede van den Advocaat farinacci, werd van den Paus verkregen: het zal later blijken onder welke voorwaarden het leven van den jongsten zoon gespaard werd, maar de andere veroordeelden moesten openlijk, op de meest ontëerende wijze, ter dood gebragt worden.
Het was in den laten avond, dat de regters de gevangenis binnentraden, om aan de twee vrouwen haar doodvonnis aan te kondigen. Zij waren beide reeds te bed en in slaap; doch werden uit dien slaap gewekt, om

{==549==} {>>pagina-aanduiding<<}
zich voor te bereiden tot den slaap des doods. In het begin gaf beatrice zich aan wanhoop over en brak in de hevigste verwenschingen los: ‘moet ik dan door beulshanden sterven, omdat ik de aarde van een zedelijk monster bevrijd heb!’ Zoo sprekend vloekte zij hare regters, den Paus, en den dag harer geboorte. Een geruimen tijd duurde haar smartelijk klagen en gillen, waarbij de hevigheid van haar karakter zich in al hare kracht en als voor het laatst openbaarde. Daarna keerde zij tot hare vroegere, onverstoorbare kalmte weêr, zoodat haar voorbeeld zelfs hare moeder en broeders bemoedigen kon. Zij maakte haar testament, en bepaalde daarbij, dat men haar begraven zou in het klooster San Pietro in montorio, boven op den Janiculus, aan de overzijde des Tibers gelegen, van waar de blik, vrij en ruim, geheel de stad en de wijd uitgestrekte Campagna di Roma omvat. Het haar toekomende huwelijksgoed bestemde zij ter uithuwelijking van vijftig arme jonge dochters. Na deze beschikkingen gemaakt te hebben, zorgde zij voor een geschikt kleed bij haren laatsten gang naar de geregtsplaats en tot den dood.
Gedurende dien droevigen gang zelven, bewaarde beatrice de kalmte van een heldhaftig gemoed. Haar blik, vol uitdrukking en onbeneveld, vestigde zij op al wat haar omringde, en zoo vele malen zij op dien weg eene kerk voorbijkwam, bad zij telkens met luider stem. Zij droeg een grijs taffen kleed en een sluijer van dezelfde, maar iets lichtere kleur. In de eene hand had zij een crucifix en in de andere haren zakdoek. Alzoo bewandelde zij, op twintigjarigen leeftijd, en in schoonheid uitstekende onder de vrouwen van Rome, den zwaren weg naar het schavot.
De stiefmoeder lucretia, moest hare kinderen in den dood voorgaan. De handen op den rug gebonden, de hals tot aan de schouderen ontbloot, betrad zij de geregtsplaats. Bij het gezigt der valbijl, niet ongelijk aan de latere guillotine, riep zij uit: ‘O mijn God, ontferming en genade!’ Ook het gezigt eener onafzienbare volksmenigte ontstelde haar. En nu kondigden drie kanon-
{==550==} {>>pagina-aanduiding<<}
schoten den Paus, die zich op eene villa teruggetrokken had, het beslissende oogenblik aan. Men zegt, dat hij geweend heeft, en zijne handen ten hemel opheffende, aan de veroordeelde cenci's een volkomen aflaat schonk, gelijk zij hem daarom gebeden hadden. Het werd hun op de geregtsplaats aangezegd, en nu, onder eene diepe, plegtige stilte, deden zij hun gebed, en eene schare van duizenden vereenigde zich biddend met hen.
Van het gebed opgestaan, liet nu lucretia zich van den scherpregter onderrigten, wat zij doen moest. Haar ligchaam, zwaar en log, kon niet dan met groote moeite de vereischte houding aannemen op de plank onder de valbijl, zoodat de ongelukkige zich nog in het laatste oogenblik vóór haar sterven eene zware wond aan de borst tocbragt: een oogenblik later viel haar hoofd. De beul nam het hoofd op, toonde het aan de volksmenigte, en overdekte het toen met een zijden doek. Hierop naderde hij, met het bloed der moeder bespat, om beatrice te binden. Zij lag op den grond, ter zijde van het schavot, neêrgeknield. Met luide, vaste stem bad zij: ‘O mijn Heer en mijn God! Gij zijt voor mij aan het kruis gestorven, en voor het zondige menschengeslacht hebt Gij uw bloed gestort. Hoe schuldig ik dan ook wezen moge, een droppel van uw heilig bloed is toch ook wel voor mij gestort. Ik hoop op uwe ontferming!’ - En nu stak zij hare handen den scherpregter toe, om gebonden te worden, en sprak daarbij: ‘Gij hebt mijn ligchaam gebonden tot zijne straf: mogt gij nu mijne ziel ontbinden tot hare zaligheid!’ - Aan de trappen van het schavot trok zij hare witte zijden schoenen uit, klom met vasten tred de trappen op, en legde, voorzigtig en zonder hulp van anderen, haar hoofd onder de valbijl neder.
Het laatst kwam de beurt aan giocomo, wien men gedurende den geheelen weg met brandijzers het vleesch had afgenepen, en voor wien nu het einde zijner smarten gekomen was. Nog eens verklaarde hij stellig en plegtig, dat zijn jongere broeder bernardino onschuldig was, en deed dit te ernstiger, omdat hij vroeger, door zijne ver-
{==551==} {>>pagina-aanduiding<<}
klaringen onder de folteringen der pijnbank, hem mede in de geregtelijke aanklagt had ingewikkeld. Hij zeide tot zijn broeder: ‘In het oogenblik, waarin ik voor God verschijnen zal, herhaal ik nog eens en voor het laatst, dat gij onschuldig zijt, en dat het een schreeuwend onregt is, u hierheen te slepen en uw gemoed met dit vreeselijk schouwtooneel te pijnigen. De Hemel is regtvaardig en zal u wreken. Wij alleen waren schuldig; schenk ons vergiffenis en bid voor uwe ongelukkige betrekkingen!’ - Nu knielde hij neder op het schavot. Een slag met een ijzeren koevoet maakte een einde aan zijn ongelukkig leven.
De jeugdige bernardino, bespat met het bloed zijner naaste betrekkingen, werd door de Broeders van barmhartigheid naar zijne gevangenis terug geleid. Op de geregtsplaats was hij bij herhaling in zwijm gevallen, en in de gevangenis teruggekeerd verviel hij in hevige stuiptrekkingen. Het was eerst op den weg naar het schavot, dat men hem de verleende gratie, dat is de kwijtschelding van de doodstraf, had aangekondigd. Daarentegen deed men hem de meest uitgezochte zielesmarten lijden, door hem getuige te doen zijn van de ter dood brenging van moeder, zuster en broeder. Naderhand, wordt gezegd, dat hij op de galeijen is gekomen, en verder heeft men niet weêr van hem gehoord. Het is alzoo volstrekt onbekend, hoe hij aan zijn einde gekomen is, maar naar waarschijnlijkheid is hij, nog in jeugdigen leeftijd, onder zijn lijden bezweken.

Op deze wijze is het geslacht cenci, een der oudste en aanzienlijkste van Rome, hetwelk zijnen oorsprong afleidde van den ouden Romein cincinnatus, ten onder gegaan. Francesco had twee zijner zonen doen vallen door gehuurde moordenaarshand, hij-zelf werd door de wraak zijner vrouw en kinderen, en mede door gehuurd moordtuig gedood, zijne vrouw, dochter en zoon stierven door beulshanden, en zijn jongste zoon, de laatste van zijn geslacht, stierf onopgemerkt als verachte galeislaaf. De rijke goederen van zijn geslacht vervielen aan het

{==552==} {>>pagina-aanduiding<<}
geslacht aldobrandini, de aanverwanten van clemens VIII. Deze laatstgenoemde omstandigheid werpt eene schaduw op de nagedachtenis van dat kerkelijke opperhoofd, en heeft ten allen tijde de veroordeeling en de uitroeijing der cenci's in een dubbelzinnig licht geplaatst. Ook de verst gedreven vermoedens en beschuldigingen van kwade trouw vonden hierin steun en een niet verwerpelijken schijn van waarheid.
In den mond des volks blijft de gedachtenis van beatrice cenci, haar tragisch lot, hare schoonheid en levensëinde, nog altijd met meerdere algemeenheid en frischheid, dan die van eenige andere gebeurtenis uit de nieuwe geschiedenis van Rome, voortleven. In het paleis Barberini hangt een fraai geschilderd vrouwenbeeld van guido reni, het afbeeldsel van eene jeugdige en blonde schoone, hetwelk onder den naam van beatrice bekend en in talrijke kopiën algemeen verspreid is. Maar volgens anderen heeft guido reni beatrice cenci nooit gezien, en is die schilderij niet anders dan een studiebeeld van den schilder. - Voorts is de geschiedenis der cenci's, door den Franschen Dichter de custine, en den Engelschen Dichter shelley voor het tooneel bewerkt, doch verre beneden het verheven-tragische van het onderwerp, dat het genie van eenen shakespeare vereischt en waardig is.

(Naar het Hoogduitsch, uit Dr. h. gelzers Protestantische Briefe aus Süd-Frankreich und Italien. Zürich, 1852.)

De twee bedelaars.

(1491.)

De klok van St. Germain-des-Prés had twaalf geslagen: het uur waarop de monniken de soep uitdeelden aan de armen, om hunne dagelijksche portie bij de traliedeur des kloosters vergaderd. Ik zal niet beproeven de wonderlijke kleedingen, zonderlinge gezigten en verschillende houdingen te beschrijven, van al de kostgangers in lompen, welke het verlangen naar de twaalf slagen der gezegende klok, op de uitgesleten vloersteenen van het

{==553==} {>>pagina-aanduiding<<}
voorportaal had bijeen gelokt. Onder die bedelaars, honderd maal armer, haveloozer en morsiger dan callot ze later uitdacht; te midden van deze menschelijke spookgedaanten, hier en daar zelfs in den modder kruipende, zag de opmerkzame voorbijganger twee mannen, dien naam nog waardig. De eene stond achteraf en onderscheidde zich door een zwaren, zwarten knevelbaard, die zijn mannelijk gelaat in tweeën deelde, en hem het barsche voorkomen gaf van een ruiterlijk avonturier, wel in staat om te nemen, wat hij niet verkoos te vragen. Eene koperen plaat hing aan een koperen keten op zijne borst, en kon hem, op een afstand, doen houden voor een verarmd ridder van de edele Orde van 't Gulden Vlies. De andere lag digt bij deur, en was in een bruinen kapmantel gewikkeld, die een langen degen verborg, waarvan men het eind der schede zien kon. Zijn gelaat was niet zigtbaar; hij lag alsof hij sliep.
De klok had geslagen, maar de traliedeur werd niet terstond geopend. De bedelaars werden ongeduldig en knorrig, gelijk de komediegangers met vrijbiljetten, die moeijelijker zijn te voldoen, naarmate zij minder betalen. Eindelijk knarsten de sleutels in het zware slot, en er kwam eene algemeene beweging naar de deur. De slaper, die zich niet verroerde, belemmerde den toegang. - ‘He! gij met uw mantel!’ - schreeuwde er een, hem schuddende - ‘Vooruit met uwen nap! De soep komt!’ - en daar de opengeslagen mantel een zwart onderkleed, wel kaal en vaal maar toch behoorlijk geknoopt liet zien, voeren de bedelaars in een koor van scheldwoorden, tegen den indringer uit - ‘Zie dien verloopen edelman, die den armen hun deel ontsteelt! Met een degen op zijde bedelt men niet! Terug hij! Naar achter de ridder! Voort met hem!’
De man met den mantel sliep niet, maar lag in zwijm. Het geschreeuw en nog meer het trappen der menigte, die over hem heen liep, bragt hem weêr bij. Nog had hij de oogen niet geheel geopend, of hij was, half opgerezen, met slagen en stooten voortgestuwd, dat hij

{==554==} {>>pagina-aanduiding<<}
te regt kwam tegen de borst van den ruiter, die zijne plaats niet verlaten had.
Corpo di Baccho! zoo als de Italiaan zegt, ik ben geen grenspaal! - schreeuwde deze, en maakte zich gereed om dat voelbaar aan den ongelukkigen indringer te bewijzen, toen hij door 't gelaat van dien man, die zich verontwaardigd ophief, getroffen werd.
- Gij zijt met de gewoonten der bedelaars nog niet bekend. - sprak de ruiter op vriendelijker toon - Met mij zouden ze zoo niet, als met een kaatsbal, gespeeld hebben; maar gij edellieden weet niets dan den degen te hanteren. Kom aan, plaats u bij mij; want ik zie dat de uitdeeling begint, en gij hebt u zeker niet bij ons gevoegd om er niets van te krijgen.
Intusschen was een monnik bezig om de nappen der bedelaars te vullen. Bij den man met den mantel gekomen, wachtte hij dat deze hem ook den zijnen toehield; maar de ongelukkige had er geen, en de monnik ging verder, en de man zonk in wanhoop weêr neder en lag weêr in zwijm. De ruiter daarentegen had er een van de allerdiepsten en liet niet af vóór dat hij tot den rand toe gevuld was. Toen de uïtdeeling was afgeloopen, kwam de man met den mantel weêr bij, en wilde opstaan, maar kon niet. Nu bood de krijgsman hem zijnen nap aan met de nog rookende soep.
- Ik dank u - zeî de andere - ik heb geen honger.
- Geen honger? Als gij heden niet eet, zult ge van avond sterven. Eet, zeg ik; gij doet er mij een dienst meê.
Nu liet de man zich niet langer bidden. In een oogenblik was de soep verdwenen, en het scheen alsof hij nog wel eene tweede portie had kunnen bergen. Maar toen de nap ledig was stiet hij ze, beschaamd over zijne gulzigheid, van zich, en stamelde naauwelijks eenige woorden van dank aan zijnen lotgenoot in de ellende.
- Nu wij ons middagmaal ophebben - sprak de soldaat, zonder naar 't scheen op die onbeleefdheid te letten - moesten wij maar aan 't nageregt beginnen.
De man met den mantel zette groote oogen op.

{==555==} {>>pagina-aanduiding<<}

- Als wij de soep der goede paters eens met wat Spaanschen wijn aanlengden? Wat zegt ge daarvan, kameraad?
De andere beschouwde naauwkeuriger den bedelaar, die hem op zulk een drank wilde onthalen. Hij was toch waarlijk een bedelaar naar ál de teekenen van zijn nederig kostuum; hoewel nog jong, met een stout uiterlijk, sterk en wèlgemaakt, en met een paar zwarte oogen waaruit vuurstralen schoten. De man met den mantel begreep niet, hoe zulk een knaap reeds genoeg de schaamte had afgeschud, om zich zoo geheel in zijn verachtelijke rol te schikken.
- Ga met mij naar huis - vervolgde hij, zonder zich aan den blik van zijnen gast te storen - wij zullen daar vrijer zijn dan hier, en op ons gemak kunnen keuvelen.
De ander liet zich leiden; hij had geene plaats om zijn hoofd neder te leggen, en het aanbod des bedelaars, die toch een verblijf bezat, was hem derhalve welkom. Deze bewoonde, ik weet niet in welk eene ellendige achterbuurt, een klein, slecht verlicht kamertje, waar al het huisraad bestond in eene soort van slaapbank en een gesloten koffer. Uit den laatsten kreeg hij een flesch van een achtenswaardig voorkomen, en vulde twee bekers met al de deftigheid van een ervaren drinkmeester.
- Kom aan, drink eens - zeide hij kort af - en verhaal mij uwe geschiedenis.
De ander zette den beker, dien hij reeds aan zijne lippen had gebragt, neder, en antwoordde:
- Daarmede kan ik uwe gastvrijheid niet betalen.
- Gij hebt gelijk. Ik heb u de mijne nog niet verteld; luister. Ik ben Don luïs de la cabra. - Drink dan! - Dat verwonder u? Niets is toch waarachtiger. Zoo als gij mij hier ziet, in die bedelaarsplunje, ben ik Hidalgo; Spaansch edelman van een rijk geslacht in Arragon; de zoon uit een der edelste Huizen van de oude Christenen, op welke Spanje roem draagt; maar - de jongste zoon. Och, hadde 't den Hemel behaagd dat ik

{==556==} {>>pagina-aanduiding<<}
de oudste ware! Ik zou dan niet wezen wat ik nu ben. Mijn noodlot heeft 't zoo gewild, dat mijn broeder ramon, zoo lelijk en gebogcheld als hij is, den glorierijken stam der cabraas vertegenwoordigt, en dat ik, ofschoon sterk en wèlgemaakt - zoo als ge ziet - er een nietswaardige spruit van ben. Op mijn twintigste jaar gaf mijn vader mij de keus tusschen een monnikspij en een ruitersabel. Ik koos den laatsten; maar wilde, eer ik tegen de Mooren ging vechten, huwen met mijne nicht de Signora dorina, de liefste van alle zestienjarige jonkvrouwen der Beide Kastiliën, die ik hartstogtelijk beminde, en die mij niet minder lief had. Mijn vader sloeg dat glad af; want zij was bestemd voor mijn broeder, den bogcheljoen. Ik vloog naar 't klooster, waar men haar met den onbevalligsten der menschen zou vereenigen; doch kwam er juist op het oogenblik, dat de knoop gelegd was. Woedend van minnenijd en smart, wilde ik geweld maken; doch mijn vader, anders niet mild jegens mij, gaf mij dadelijk zijn vloek. Toen zwoer ik, hem dat te doen berouwen, en, vermits toch alles - naam, titels, kasteelen en zelfs dorina - voor mijn broeder was, mijn best te zullen doen om zoo afschuwelijk van ziel te worden, als hij 't is van ligchaam, en daardoor de uitsluiting, die mij trof, te regtvaardigen. Toen wierp mijn vader zich voor mij op de knieën. Hij was een goed oud edelman, op wiens naam nog geen smet kleefde, en smeekte mij zijn wapen die schande niet aan te doen. Maar ik bleef onverbiddelijk. Dorina had slechts één woord te spreken gehad om mij te bezadigen; maar zij zweeg. Nu ging ik naar Italië, met het besluit om mijne familie nooit weder te zien, en mijn naam, mijne liefde en mijne hoop in losbandigheid te begraven, en ik hield woord.
Daar voegde ik mij bij eene bende condottiéri (vrijbuiters), in soldij van den Venetiaanschen Raad. Een maand later, daar men ons de soldij schuldig bleef, gingen wij over naar den Hertog van Milaan, die ons aannam. Toen ik den Hertog moede was, trad ik in de dienst der Republiek van Florence, met hem in oorlog. Zoo diende

{==557==} {>>pagina-aanduiding<<}
ik, steeds van meester verwisselende en telkens deserterende, al de Vorsten van Italië, en streed voor al de twisten van den tijd, zonder ooit naar 't waarom te vragen: heden vóór, morgen tégen, somtijds vóór en tégen op denzelfden dag, als wij op het slagveld van vlag veranderden. Overigens waren wij, tot welke partij ook behoorende, de geesels van allen, de uitzuigers der volken; het ongelukkig Italië door brandschattingen plunderende en een vrolijk leven leidende. Daar, volgens het bekende spreekwoord, de wolven elkander niet verscheuren, was er eene stilzwijgende overeenkomst tusschen al de benden, om elkander niet meer afbreuk te doen, dan juist noodig was om de Vorsten of Republieken, die ons betaalden, op veroveringen belust te houden. Ik zou deze loopbaan nog volgen, als ik niet, in weerwil van mijzelven, het middel had gevonden om mij in alle gevechten met roem te overladen. Ik weet zelf niet hoe 't kwam, dat moet in 't bloed zitten, maar eens het zwaard ontbloot, of de lans geheven hebbende, was ik een geheel ander mensch, dan vergat ik mijne fraaije voornemens, en sloeg zoo dapper toe, dat mijn naam weldra, van 't eene einde van Italië tot het andere, vermaard werd, als van den stoutsten gelukzoeker en den dappersten ruiter, dien de benden in hunne gelederen telden. Dat was 't niet wat ik wilde. De naam van Don luïs de la cabra moest mijn geslacht enkel tot schande strekken; daarom deserteerde ik nu van het slagveld, dat voor eene onvergefelijke lafheid gehouden wordt, en wierp mijne wapenen in het eerste boschje 't beste. Mijn besluit was genomen. Ik werd bedelaar. Tien etmalen in de bosschen doorgebragt, gaven mijne kleeding en gelaat het vereischte voorkomen. Ik ging over de Alpen naar Frankrijk, bedelende aan hutten en kasteelen, en aan alle weldadigen mijn naam
en rang zeggende. Zoo kwam ik te Parijs, welvarend, vrolijk, en elken dag de schande van den vorigen uit mijn geheugen wisschende, gelijk ik dezen wijn van mijne lippen veeg; met het heden vergenoegd, van de toekomst zeker, en bewust dat het, om medelijden op te wekken, genoeg

{==558==} {>>pagina-aanduiding<<}
is den voorbijgangeren met een luide en bevende stem toe te roepen: wees weldadig jegens Don luïs de la cabra, bedelaar des Konings van Arragon. Dat is een titel, waarop ik gelukkig gevallen ben; hij onderscheidt mij van de gewone bedelaars, en is zelfs eene veradellijking van mijne verlaging. Bedelaar des Konings van Arragon! - 't is bijna een Hofämbt.
- Op uwe gezondheid, Don luïs de la cabra! Bedelaar des Konings van Arragon! - sprak de man met den mantel, toen hij zag dat de ander geëindigd had - Wilt gij wat ik weten van u denk, in spijt van uwe grootmoedigheid en Spaanschen wijn?
- Och neen. - was 't antwoord - Gij zoudt mij niets kunnen zeggen, dat ik mij-zelven niet reeds heb gezegd. Hoe meer brave menschen mij verachten, hoe volkomener mijne wraak is. Laat ons daar een speldje bij steken. En zijt gij niet bedelaar even goed als ik?
- Wat wilt gij daarmede zeggen, Heer ridder? - riep de ander toornig uit.
- Uwe armoede is buiten twijfel edeler en uwe bedelarij verhevener. - hernam Don luïs - Gij bezit een geheim, waarvan de Vorsten der aarde niets willen weten, en dat zij toch zoo goedkoop zouden kunnen vernemen. Sedert eene maand heb ik u alle ochtenden de poorten van de Louvre zien belegeren, terwijl gij des daags niet gegeten, noch misschien des nachts geslapen hebt en onder uwen mantel bibbert; want de herfstmisten zijn duivels koud. Ja, ik heb 't gezien hoe gij met de onbewegelijkheid van een standbeeld bleeft wachten tot een der luchtige heertjes, die Koning karel VIII omringen, een meewarigen blik op u geliefde te slaan. Een hunner heeft u drie dagen geleden aangesproken, niet waar?
De man met den mantel knikte.
- En heeft u den Koning voorgesteld. Ik zag u dien dag vol hoop uit het paleis komen, uwe oogen schitterden, uw bleek gelaat had bijna een kleur. Gij waart eindelijk den grens uwer ellende, het doel van den eenigen wensch uws levens nabij. Dezen ochtend zijt gij

{==559==} {>>pagina-aanduiding<<}
weder uit de Louvre gekomen; maar hoe was uw voorkomen veranderd. Met een kwijnenden blik, gebogen hoofd, bevenden gang en de krankzinnigheid der wanhoop in het hart, liept gij voort zonder te zien of te hooren. Zoo hebt ge, het eiland overgaande, ook de Seine niet gezien; want anders zoudt gij er u in hebben geworpen. Eindelijk heeft het toeval u aan de deur des kloosters gebragt, waar ik u, van honger bezwijmd, op de gastvrije steenen van 't portaal vond liggen. Toen leed gij niet meer; want gij had opgehouden te denken, en daarom liet ik u maar in rust.
- Het is zoo - sprak de verbaasde hoorder - maar welke belangstelling heeft u op mij doen letten?
- Geene. Niets te doen hebbende, zie ik rond. Uw gelaat stond mij aan; uwe spraak heeft mij mijn vaderland herinnerd. Ik heb met hem die u binnenleidde gesproken. Ik wilde een eerlijk man helpen, die 't bedelen nog niet verstaat, en bovendien een landgenoot is.
- 't Verdere is mij onverschillig. Ik vraag u ook niet meer naar uwe historie, als zij een geheim is.
- o Neen. Daar gij Spanjaard zijt, kan mijn naam u zelfs wel eenigzins bekend wezen. Men heeft hem genoeg gehoord aan 't Hof onzer beide doorluchte Souvereinen isabella en ferdinand. Ik ben christophorus columbus; een Genueesch zeeman.
- Christophorus columbus. - Ja, ik herinner mij eenigzins dien naam. Hebt gij niet gemeend een eiland, op de kusten van Afrika, te hebben ontdekt, dat gij aan de kroonen van Kastilië en Arragon wildet schenken?
- Een eiland! - riep columbus uit - Neen, een halve wereld.
- En willen isabella en ferdinand niets van uwe halve wereld weten?
- Noch zij, noch Genua, mijne vaderstad; noch de Koningen van Engeland en Frankrijk. Zelfs de kleine Koning van Schotland heeft mij afgewezen.
- Zij hadden gelijk.
- Zij hadden gelijk! Spreekt gij ernstig?
- Zeer ernstig. Aan een eiland zouden zij iets kun-
{==560==} {>>pagina-aanduiding<<}
nen hebben; maar niet aan een halve wereld. Zij hebben allen te veel te doen, met binnen- en buitenlandsche oorlogen. Wat zou de Koning van Schotland met een halve wereld uitvoeren? Hij, die elk oogenblik moet vreezen dat zijn nietig rijk hem door zijne Engelsche buren zal worden afhandig gemaakt. De beide rozen in Engeland rusten een weinig; maar geene is overwonnen. Het verjagen der Mooren geeft bezigheid genoeg aan ferdinand, mijn meester, en Koning karel VIII heeft ook geheel andere dingen in 't hoofd. Ik ben nieuwsgierig te weten, hoe men u uit de Louvre heeft weggezonden.
- Het verhaal is niet lang. Ik ben aan den jeugdidigen Koning voorgesteld. Hij was omgeven met een groot aantal jonge dwazen en eenige oude dienaren van lodewijk XI; allen, gelijk wijlen hunnen meester, bekrompen van geest. Koning karel speelde met een hond, hem door de Republiek van Florence geschonken; zijn hofnar hield mij voor den gek, en zijn sterrenkijker had mij met de oogen wel willen vernietigen.
- Zoroaster? ja, bij den Hemel, dat is een geleerd man.
- Gij schijnt hem te kennen. De Koning ontving mij zeer genadig, en moedigde mij aan om mijn voorstel te doen. Ik heb toen gezegd dat ik van Dieppe kom, dat ik er twee caraques (zekere schepen) heb gezien, die daar liggen te vergaan; dat, wanneer de Koning mij die caraques met eene bemanning van honderd koppen, en voor achttien maanden leeftogt geeft, en God mij genadig is, ik dan mij sterk maak, om hem binnen twee jaren tijds de tijding te komen brengen, dat er in den ouden Oceaan, tot nu toe ondoordringbaar geacht, eene uitgestrektheid van zes honderd mijlen vaste kust voor hem in bezit zijn genomen, en dat de leliestandaard geplant staat aan de beide polen.
- En wat antwoordde hij?
- Mijn geestdrift sleepte hem mede. Hij hield op, zijn hond te streelen. Wat zegt gij daarvan? - vroeg hij aan de hovelingen. De ouden haalden, tot een teeken van ongeloof, de schouders op. De jongen fluisterden van een valkenjagt en ik weet niet wat ergerlijks, den

{==561==} {>>pagina-aanduiding<<}
vorigen avond gebeurd. De hofnar wierp mij zijn marot tusschen de beenen, en zoroaster verzocht met nederigen hoogmoed, een enkel woord te mogen spreken; 't geen de Koning hem toestond. Toen zeide hij mij op een deftigen toon: dat de Westerwereld alleen in mijne verbeelding bestaat, omdat de aarde den vorm heeft van eene Grieksche schijf, en op vier pilaren rust, die door vier olifanten in de ruimte der lucht gedragen worden. - ‘En waar staan die vier olifanten op?’ - vroeg ik hem, doch zonder mij te antwoorden ging hij voort, en zeide: ‘de Oceaan is een stroom.’ - ‘Dus is er een andere oever, en dien anderen oever denk ik te zien, - was mijn antwoord; maar, altijd zonder naar mij te hooren, zeide hij: ‘dat is het oordeel van strabo en ptolemeus, en het is ketterij iets anders te gelooven.’ - ‘Zijn strabo en ptolemeus dan Kerkvaders?’ - vroeg ik verontwaardigd, en de woordentwist werd warm; maar karel maakte er een einde aan, door mij eenvoudig te zeggen: dat mijn gevoelen zonder twijfel gegrond is; maar dat hij geen lust heeft met den H. Vader in onmin te geraken. Toen gaf hij met een genadigen wenk mij mijn afscheid, en terwijl de geleerde zoroaster door allen werd toegejuicht, volgde mij de hofnar tot aan de buitenste deur, mij naschreeuwende: ‘Veel geluks, groote columbus! Wereldöntdekker, veel geluks! Als gij Keizer geworden zijt en geen schepter hebt, zend dan maar om 't marotje van den hofnar.’ - Toen ik uitging hoorde ik den portier zeggen: ‘Dat is een arme krankzinnige, die heilig gelooft een nieuwe wereld te hebben ontdekt, alsof dit nog mogelijk ware. Hij wil de aarde vergrooten en heeft niet eens een goed wambuis om voor den Koning te verschijnen!’ - Zelfs de schildwachten
riepen mij na: ‘Hij is gek!’
- 't Is alleen door uwe onnoozelheid, Mijnheer columbus.
- Mijne onnoozelheid!
- Wel zeker. Laat ons zien; maar word niet boos. Het geheim van al die weigeringen is eenvoudig, dat gij niet wéét te bedelen. De minst bedreven sollicitant

{==562==} {>>pagina-aanduiding<<}
zou u doen blozen. Welk eene dwaasheid, te zeggen: ‘Ik weet een Koningrijk te krijgen, wie wil het? - Geef mij twee scheepjes, dan geef ik u eene nieuwe wereld! Als ge mij een paar galeijen geeft, doe ik u de andere helft van onzen aardbol present!’ - 't Verwondert mij niet, dat elk u afwijst. Gij komt met grooten ophef al wat er bestaat omverwerpen: de Staatkunde der Hoven; het evenwigt van Europa. En gij wilt dat men u hooren en helpen zal. De geleerde zoroaster heeft groot gelijk u zijne pilaren en olifanten naar 't hoofd te werpen. Rond of vierkant, enkel of dubbel, hangende of gedragen, de wereld, zoo als die is, bevalt hem. Hij bedankt u voor dien anderen oever. Het is aan dézen kant van den stroom-oceaan, dat hij door de sterrenkijkerij huizen en landerijen in eigendom heeft verkregen. Als men hulp verlangt in zulke onzekere zaken, moet men er zachtjes op losgaan, zich klein houden, zich versnipperen, zich als ware 't onzigtbaar maken. Wat moet de schrandere willen zoeken? En klein eiland, op ten hoogsten vijftig mijlen afstands. Er is maar één scheepje, met tien matrozen en voor een paar weken proviand voor noodig. Den volgenden dag is het eiland honderd mijlen ver, en men vraagt eene caraque met leeftogt voor zes maanden. Ongevoelig moet men de menschen aan zijne denkbeelden, aan zijn gelaat gewennen, en op een goeden dag stemmen zij u, het twisten moede, alles toe, en gij hebt uwe vloot, zonder iemand bang te hebben gemaakt.
- Maar!...
- Gij kunt niet bédelen, zeg ik u. Bij voorbeeld: er is in Spanje een Koning van Arragon, en eene Koningin van Kastilië. Gij zijt het eerst naar den Koning gegaan.
- Ik erken mijne dwaling en zal die herstellen. Isabella is edel en groot; zij begrijpt al wat groot, alles wat edel is. Ik wil trachten haar te spreken.
- Zoo ge haar als Koningin wilt aanspreken, kunt gij u de moeite der Spaansche reis wel besparen. Zij zal u antwoorden even als de Koning haar gemaal, en

{==563==} {>>pagina-aanduiding<<}
de Koningen hare broeders. Zij heeft een lievelingsplan: de uitdrijving der Mooren, en geene bewondering dan voor den grooten gonzalvo, die hen zoo goed bevecht. Maar ga tot de vrouw en gij zult slagen. Toon haar in 't verschiet schepels vol paarlen, bergen van goud, stroomen van safieren. Spreek haar van eene kleur, die haar wèl zal staan, van veêren, die wonderbaar fraai op haar kapsel zullen golven - dan zal zij u hooren. Zou men twee galeijen kunnen weigeren aan een man, die, ver over den Oceaan, een nieuw middel gaat halen, om het vel blank te maken?
- Liever wil ik met mijne overtuiging sterven dan zulke lage middelen gebruiken.
- Heer columbus! ik ben geen sterrenkijker van 't Hof; ik ben maar de bedelaar des Konings van Arragon: een man zoo vrij als de lucht, die om niets ter wereld geeft, en die, als deze aarde een keerkant heeft zoo wel als een regte kant, er niet korter of langer zijn middagslaapje om doen zal. Ik ben geheel belangloos. - Waartoe zal het u dienen als gij eene andere wereld ontdekt? Hebben wij 't in Europa dan zoo benaauwd, dat er een vierde vaste land voor de beerschzucht der Vorsten noodig is? Ik heb vele landen in mijne bedelaarsomzwervingen doorkruisd, en overal woestenijen en eenzame streken gezien, die maar op den ploeg wachten, en ik zag meer vervallende dan opkomende steden. Loop heen! Er is onder onze oude zon nog plaats genoeg voor allen; wij hebben niet noodig die elders te zoeken. Als de Mooren uit Spanje verjaagd zijn, zal er een ledig wezen, dat vijf eeuwen niet zullen aanvullen; en gij wilt nóg eene wereld bij de kroonen van Kastilië en Arragon voegen. De oude wereld behoeft geene nieuwe. Heer columbus! wij moeten hen, die daar ginds zijn, maar rustig laten wáár ze zijn, en zelf maar te huis blijven. Duimpje heeft geen reuzenharnas noodig: Europa heeft geene behoefte aan uwe Atlantische wereld.
- En ik - riep columbus - ik wil weten wat er van is. Goed of kwaad: de nieuwe wereld moet de oude de hand reiken. Zij is dáár. Ik zie haar. Men

{==564==} {>>pagina-aanduiding<<}
moet haar zien gelijk ik. Ik was rijk, geacht, gelukkig, in mijn vaderland. Ik dacht er niet aan om in de geheimnissen des Oceaans door te dringen. Eens viel mij, ik weet niet hoe, het denkbeeld in, dat er iets aan gene zijde der zuilen van hercules bestaat. Het Atlantische gewest van plato, het Ultima Thule der Romeinen verscheen mij in den droom. De geleerden verzekerden, dat het eene, eene inbeelding, het andere Brittannië of eenig verder gelegen eiland ware. Neen! het is - ik weet niet welken naam er aan te geven, en of ik het ooit een naam zal geven - maar het is eene wereld, daar ginds, waarvan de geur met den Westewind tot mij komt. Hetgeen wij thans ruiken is de bouquet van dien wijn, en de walgelijke damp die van de straat opstijgt. Niet waar? Welnu, ik ruik, door dat alles heên, onbekende geuren van over de zeeën, een reuk, die nog in geen menschelijke neus is gedrongen, de namelooze uitwaseming van een onbekend plantenrijk in mijne wereld. Van het oogenblik af, dat het denkbeeld mij heeft overmeesterd, heb ik alles verlaten: vaderland en nabestaanden; ik heb alles verloren: vrienden, aanzien en bezittingen. Ik heb Europa doorkruisd; van Koningrijk tot Koningrijk de geleerden en de Vorsten vermoeid. Ik ben een bedelaar geworden, heb het brood der weldadigheid gegeten, en de tranen van 't mededoogen gedronken. De Koningen hebben mij terug gestooten, de geleerden mij medelijdend uitgelagchen. De aalmoes heeft mij dikwijls ontbroken; meer dan éénen nacht heb ik onder de portaalgewelven der kerken doorgebragt; meermalen ben ik ontwaakt in den natten modder der straten. Zie mijne verbleekte haren, mijne ontstelde gelaatstrekken, en toch ben ik niet oud. Ik voel den dood in mijne leden, en wensch echter nog niet te sterven. Ik weet niet wat de Hemel over mij besloten
hebbe. Indien ik den eenen dag of den anderen, uitgeput op den weg nederzink - Zijn mij ondoorgrondelijke wil geschiede! - 't Gaat mijne krachten schier te boven; maar ik zal het medelijden der Vorsten blijven afsmeeken, tot zij mij hooren, of tot ik sterf. Vraag mij niet

{==565==} {>>pagina-aanduiding<<}
waarom? Ik ben dwaas, het zij zoo; maar dat moet zoo wezen en dat zál zoo zijn. Dit is alles wat ik weet. Zie hier - ging hij voort, den ruiter met een gezaghebbende houding naar het kleine venster voerende - gij ziet die zwaluw, die van den toren vliegt? - Zij verlaat haar nest, het gat in den muur waar zij is geboren. Vraag haar waarom zij naar 't Zuiden trekt. De zwaluw en ik, wij antwoorden beiden: ik kan niet anders.
- 't Zij zoo, Heer columbus. Die taal is boven alle tegenspraak. Keer dan weêr naar Spanje; ik zal meêgaan; niets bindt mij hier. Voor een bedelaar is 't aan gene zijde der Pyreneën even goed als aan deze. Hij is overal onder het koepeldak van zijn groot paleis. Ik zal u leeren bedelen. Laten wij onze wandelstokken opnemen en gaan. Mijn koffer is ledig; het overschotje Spaanschen wijn kan ons maar een oogenblik ophouden.
Columbus antwoordde niet. Hij liet zich door den bedelaar, wiens zorgeloosheid hem overwon, geleiden.
- Zie - sprak deze, toen zij Parijs achter den rug hadden - zie eens welk eene heerlijke zaak het is bedelaar te zijn. Hij neemt voor, en voert dadelijk uit. Wie anders op de geheele wereld kan dit zeggen? Wij bezitten niets, en toch zweer ik u, dat ons van hier af tot in de legerplaats van isabella geen maaltijd ontbreken zal. Dus zullen wij, eer we het Westen opzoeken, uwe zuster de zwaluw, hoewel een weinig van verre, gerustelijk zuidwaarts volgen.
Zoo stapten zij naar 't Zuiden.
Don luïs, de bedelaar des Konings van Arragon, was doorgedrongen in de geheimen eener kostwinning, die men gemakkelijk acht en die toch niet gemakkelijk is. Zij was bij hem eene wetenschap naar vaste regelen; bijna eene kunst, door de bijzondere wijze waarop hij haar in practijk wist te brengen. Gelijk hij beloofd had ontbrak het den reizigers, die niets bezaten dan hunne wandelstokken en bedelzakken, nimmer aan teerkost. Don luïs rigtte zijne welsprekendheid in naar den rang, de kunne, en het gelaat zijner belastingschuldigen. Dikwijls verschaften de plaats of de omstandigheid hem in-
{==566==} {>>pagina-aanduiding<<}
gevingen, die zijn genie in 't beslissend oogenblik bezielden. Als hij b.v. een in zijn kap gedoken abt ontmoette, zeide hij dien, van Rome te komen, en dat de hoofdstad der Kerk vol was van den lof zijner alles overtreffende mildheid en bewonderenswaardige godsvrucht. Dan tastte de abt diep in de beurs; geen woord van de vleijerij geloovende, maar toch er door gestreeld. Was 't een doctor in de godgeleerdheid, dan wist hij uit eene goede bron, dat zijn tegenstander (een geleerde is altijd in eenigen twist gewikkeld) door zijn laatste geschrift totaal was overwonnen, en de geleerde, verwonderd van zijnen lof uit den mond eens bedelaars te hooren, betaalde dien in klinkende munt. Was 't een geneesheer, dan had hij, eenige uren vandaar, van eene besmettelijke ziekte, die zich zeker zou verspreiden, gehoord. Kwam hem eene burgerdochter tegen, die ter sluik van onder haren sluijer en neêrgeslagene oogleden, zoekende blikken rondwierp, dan fluisterde hij haar toe: ‘Ik heb hem om den hoek van de straat gezien; hij poogde zich te ontslaan van een lastigen grijsaard, die hem juist had aangesproken.’ - en de deerne liet hem een stuk zilver in de hand glijden, ter gunste van den bedoelden minnaar; misschien ook om zijne eigene goede gestalte en zwarte oogen. In de eerste
dagen hunner lange voetreis bloosde de Genuces wel eens over al de kunstjes die in hunne nooddruft voorzagen, en waartoe Don luïs ook slechts toevlugt nam als de zakken geledigd waren; maar de bedelaar sloot hem den mond, door eene proef op een dag van overvloed, toen hij 't alleen op de weldadigheid der voorbijgangers liet aankomen. De abt zeide hem toen, dat zijn klooster een allerkostbaarst proces voerde; de geleerde antwoordde niet; de deerne zag onbeschroomd rond of hij niet eindelijk kwam, en de burger, die zoo even zijn middagmaal had gebruikt, verweet hem zijne luiheid. - Nu ziet gij 't, Heer columbus! niet ieder is bedelaar, die 't maar zijn wil. Zonder de kennis van het menschelijk hart, den zekeren blik en het gevoel voor het à propos zou ik geen maravedi (kleine koperen munt) voor deze

{==567==} {>>pagina-aanduiding<<}
kostwinning geven. Dit is 't wat ik bedoelde toen ik u te Parijs zeide, dat gij geen slag van bedelen hebt: - gij zijt, gelijk ik, wezenlijk bedelaar in 't gevolg des Konings van Arragon.
Columbus, een weinig door deze gemeenzaamheid verstoord, antwoordde: dat er vrijwillige vernederingen zijn, waartoe een fatsoenlijk man niet komen kan, zonder de achting voor zich-zelven te verliezen.
- Welk een grappig gemoedsbezwaar! - hernam Don luïs, op een toon waarin meer bitterheid dan boerterij stak - Wat zoudt gij van den bedevaartganger zeggen, die bukken moet om onder een laag gewelf door te gaan, of zijne voeten in het slijk moet zetten om door een moeras te komen, dat tusschen hem en de plaats zijner gelofte ligt; maar die geen van beiden doen wil, en liever, als een dwaas, terugkeert zonder zijn oogmerk te hebben uitgevoerd? Plus ultra is de spreuk der gelukzoekers, der bedelaars, en der vorsten. De zuilen van hercules zijn voor het gemeen.
Columbus zweeg; hij had geen kracht om een bedelaar in lompen, die Latijn sprak, te wederleggen. Dit verbaasde hem, want aan 't verhaal, dat hij van zoo grooten huize was, had hij geen geloof geslagen. Maar reeds dikwerf had hij toch een onbestemd vermoeden omtrent zijn reisgezel opgevat. Hij vroeg zich-zelven of de ruwheid van zijne woorden en zijne lompen niet werkelijk vermommingen waren. Daar hij echter zich vruchteloos in gissingen verloor, gaf hij weldra de moeite op om dat geheim te ontraadselen.
Eene enkele gebeurtenis stoorde hunne zoo lang rustige reis, en zou hen bijna van elkander hebben gescheiden. Zij waren op weg naar Bayonne om alzoo in Spanje te komen. Reeds hadden zij bijkans de grenzen bereikt, toen het gerucht van een naderenden troep paardenvolk den bedelaar deed omzien, en hem sterk scheen te verontrusten. ‘Dat zijn geregtsdienaars’ - sprak hij snel tegen zijn reisgenoot - ‘zij zoeken welligt mij. Wij moeten scheiden. Kom morgen aan de kapel der Lieve Vrouw. Men zal u die wel wijzen, en wacht mij daar. -
{==568==} {>>pagina-aanduiding<<}
Maar ik heb nog wat vergeten’ - vervolgde hij, zijn halsketting losmakende - ‘berg dat. Als gij mij morgen, vóór zonsondergang, niet bij de kapel ziet komen, wacht dan niet langer, maar zet uwe reis naar Toledo voort, dáár is thans het Hof, en geef deze halsketting aan den Koning.
Naauwelijks had hij dit gezegd of hij sprong, zonder antwoord te wachten, in een boschje bezijden den weg, en verdween in het digte gebladerte. Het was tijd: ééne minuut later, en de geregtsdienaren, die om een hoek van den weg te voorschijn kwamen, zouden hem hebben gezien. Nu vonden zij alleen columbus, die nog geheel verbaasd was over den plotselingen vlugt des bedelaars. De aanvoerder steeg af om hem van het hoofd tot de voeten op te nemen, doch sprak niets. Het schijnt, dat columbus volstrekt geene overeenkomst met Don luïs had; want na hem goed bekeken te hebben, steeg de aanvoerder weder te paard, en de troep reed verder.
Des anderen daags stond columbus reeds bij het aanbreken van den dag voor de genoemde kapel. Don luïs verscheen niet. Denkelijk was hij op de kronkelpaden van het woud verdwaald geraakt. De Genuees, reeds lang aan geduld gewoon, wachtte. Hij had dikwerf aan de deuren der grooten zóó lang gewacht, dat hij bijkans niet meer wist waartoe hij er gekomen was, of wat hij er hoopte. Sinds jaren immers wachtte hij reeds, dat er een man zou zijn scherpzinnig genoeg in 't begrijpen, en edelmoedig genoeg in hulp, om de middelaar tusschen hem en het menschdom te worden. Maar wat hij ook wachtte, zulk een man had hij nog steeds niet ontmoet. De schaamtelooze bedelaar met zijn gemaakten lach, de versmader van elk verheven denkbeeld, zijn onverklaarbare reisgenoot, wat was hem die?
Op de trappen der kapel gezeten droomde columbus van zijne Overzeesche wereld. Daar dacht hij altijd aan, als hij alleen was, en het tooneel dat hij dan met de oogen der verbeelding aanschouwde, ondersteunde hem in de harde beproevingen zijner ronddwalingen en van zijn verachten staat. Het is 't lot van elk genie, nooit

{==569==} {>>pagina-aanduiding<<}
aan 't einde te wezen, zelfs dán als men meenen zou, dat hij aan 't doel zijner nasporingen is. Zijn triumf is zelden anders dan een zwaren val op den harden bodem van het werkelijke leven; want hij stijgt, in den droom, op den hemelschen ladder, die, door zijn gevoel voor het eeuwige en onëindige, mateloos, tot boven de grenzen der mogelijkheid, verlengd wordt; maar als hij in het schitterende dier verheffing ontwaakt, ziet hij niet meer de twee of drie sporten die hij werkelijk hooger staat dan gewone geesten; neen, maar de denkbeeldige hoogte, die hij nooit zal kunnen bereiken. Beklaag dan zelfs een gelukkig genie! Hij houdt niets anders over dan berouw, teleurstelling, en de overtuiging van menschelijk onvermogen!
In zijne ellende genoot hij toch door de altijd van gedaante veranderende hoop, die hij nog steeds bleef gevoelen. Hij zag de venus in het Westen staan, als uit de armen haars vaders, den ouden Oceaan, opgestegen. Zij toonde hem, glimlagchend, die jonge, frissche aarde, wier geuren hij reeds sedert lang inademde. Het was een schooner, weelderiger Natuur; duizendmaal krachtiger dan die hij later aanschouwde. Een verafgelegen paradijs, waarin de zonde nog niet was doorgedrongen. Alles was daar jeugd, overeenstemming en goedheid. Alles was er nog warm van de vruchtbare hand des Scheppers, en toen de droomer er toe kwam, om, te midden der edele vormen, met welke hij deze wereld bevolkte, ook zijne eigene gedaante te zien, wandelde de mensch daar nog in de kracht en de vrijheid der onschuld van adam. Hij vermoedde er noch de roode Caraïben, noch het kwijnende Mexicaansche rijk, noch de ruwe Peruaansche beschaving, zoodat hij, bij 't hopend denken aan zijn komen in dit Eldorado, schier wenschte, dat de mannen der oude wereld, die hij genoodzaakt was tot den overtogt mede te nemen, eensklaps blind en doof mogten worden, opdat alleen hij, met al zijne zintuigen, de verwonderlijke eenstemmigheid dezer jonge wereld, die eerst nu uit den Chaos te voorschijn trad, zou kunnen genieten.

{==570==} {>>pagina-aanduiding<<}

De stilte, de eenzaamheid, welligt ook de honger, had zijne verbeelding tot een graad van geestdrift opgewonden, die hem-zelven verbaasde. Toen hij uit dien wakenden droom (misschien had hij wel gesluimerd) wakker werd, zag hij, dat de dag reeds geweken was voor den nacht, en dat de sterrenhemel met eenen glans schitterde, dien hij, zelfs in de heerlijkste nachten in Spanje, nog niet zoo had gezien. De zuiverheid der lucht vervoerde hem nu om zich den sterrenhemel zijner onbekende aarde te denken, en die nieuwe droom duurde tot den morgenstond.
Intusschen was Don luïs nog niet verschenen. Nu rezen er eensklaps vermoedens in columbus op. - ‘Als die man eens niet ware wat hij scheen, - dacht hij - als hij, zijn voordeel doende met mijne onvoorzigtigheid, de komst dier geregtsdienaren eens tot voorwendsel had gebruikt om zich van mij te verwijderen, en eer dan ik te Toledo te zijn. Als hij mij mijne overtuiging eens had ontstolen!’ - Een nieuw denkbeeld is de schat in den hof Hesperiden. De man van genie, die het bezit, of liever, die er van bezeten wordt, leeft steeds in vrees, dat het hem zal worden ontroofd. Deze bestendige angst geeft hem het schuchter voorkomen van den gierigaard en de teedere zorgvuldigheid eener moeder. Alles is hem verdacht. De voorbijganger, welke hem aanziet, schijnt hem in de ziel te willen lezen, en hij knijpt zijne handen digt, opdat men hem zijn eigendom niet ontneme. - Maar hij heeft gelijk: de toejuichingen der menigte zijn altijd voor den sluwen. Wie met paauweveêren pronkt huldigt zij meer dan den paauwzelven. Maar ditmaal bedrogen de voorgevoelens onzen columbus: Don luïs was geen vespucius. Evenwel door het folterend denkbeeld gemarteld, ging hij dadelijk op weg, om den roover te achterhalen; niet bedenkende dat hij vier-en-twintig uren op den trap der kapel verloren had.
- Waarheen, Heer columbus? - riep Don luïs hem na - Waarheen, zoo haastig?
- Columbus bleef staan, beschaamd over zijnen achter-
{==571==} {>>pagina-aanduiding<<}
docht. Toen Don luïs bij hem was, gaf hij dien zijn halsketen terug.
- Zijt gij niet zoo nieuwsgierig geweest om haar eens te bezien? - vroeg Don luis.
- Volstrekt niet. Ik zie er ook niets bijzonders aan, dan op de plaat die geschilderde wapens.
- Maar die wapens, ziet ge niet hoe ze geplaatst zijn?
Columbus bezag nu de wapens naauwkeuriger. Het Fransche schild bedekte ten deele het half omgeworpene van Napels, dat door die van Kastilië en Arragon scheen belet te worden geheel te vallen. Zinnebeelden aan de heraldiek ontleend, omgaven die zonderlinge bijeenvoeging der wapens van vier regerende Huizen, en vormden een raadsel, waarvan de Genuees erkende niets te verstaan.
- Ik zal 't u te Toledo uitleggen. - sprak Don luïs ernstig. Er was, sedert hunne hereeniging, eene fierheid in zijne houding en gang, die wonderlijk afstak tegen zijne bedelaarslompen. Hij liep met opgeheven hoofde en vasten tred. Misschien was 't niets anders dan de trotschheid des bedelaars, die nu 't paradijs der bedelzakken betrad; maar hoe dit zij, Don luïs poogde de zeer verstrooide gedachten van columbus te bepalen door een zielkundig gesprek, over de voornaamste drijfveren der menschelijke handelingen, aan te vangen. Columbus hield er de roemzucht voor, Don luïs de liefde. 't Was een zeldzame bedelaar, die Don luïs.
- Ik zou geen kwartier van mijn middagslaapje voor uw holle gloriezucht geven. - sprak hij - Zij is eene heerschzuchtige dame, die de offers, haar aangeboden, nooit met lachjes beloont. Gij, b.v., Heer columbus! als gij ooit uwe halve wereld ontdekt, zal uw hoogste belooning wezen, dat zij uwen naam draagt. Maar hoe veel zorgen, hoe veel smarten zal u die ijdele voldoening gekost hebben. En met hoe veel nieuwe bitterheden en verdrieten zult gij 't moeten betalen. De onverschilligheid zal zeggen, dat niets gemakkelijker was dan uwe ontdekking; de nijd zal er u het eerste denkbeeld van betwisten, en de laster zal het verhaal van uwe

{==572==} {>>pagina-aanduiding<<}
ondernemingen afschuwelijk verdraaijen. Ziet ge - zóó is de roem. Spreek mij liever van twee schoone oogen, die tot schoone daden opwekken. Wat raken ons dan de afgunst van medeminnaars; de domheid der menigte; de uitvindingen van den laster? - De twee schoone oogen zien u aan, lagchen u toe, ontsteken uwen moed, en twee zachte handen droogen uwe tranen, en wisschen u 't zweet van het gelaat. Als dorina mij waarlijk bemind had, zou ik niet in den verachtelijken staat zijn, waarin gij mij kent. Zij was een kind toen ik haar verliet. Dat is nu vijf jaren. Thans is zij eene vrouw, en ik ben zeker, dat zij al de schoonheden aan isabellaas Hof overschittert. Mijn heer broeder is een hoogst gelukkige bogcheljoen.
Wij behoeven niet te zeggen dat ieder, als gewoonlijk, zijn eigen begrip voor 't beste, of liever voor 't eenigst ware hield, en des anders begrippen met een onmerkbaar schouderophalen beantwoordde. Columbus was niet meer in den leeftijd, noch in de zielsgesteldheid om een Céladon te wezen, en Don luïs kende geene roemzucht. Zijne kleeding en bedrijf bewezen dit.

Verplaatsen wij ons nu aan het Hof van ferdinand en isabella te Toledo, in het tijdperk van de hoogste geestkracht en roem voor de afstammelingen van pelagus. Nooit schitterden Arragon, Kastilië en Navarre van reiner glans, dan tijdens het verdrijven der Mooren, hunne onverzoenlijke vijanden. Spanje onder karel V was het Spanje niet van isabella de Katholijke, zijne grootmoeder. De zon ging er nog onder, en dat voldeed de heerschzucht niet van den roemzuchtigen Keizer: Spanje was hém maar één juweel van den aardkloot van karel den Grooten.
Te Toledo kleedde Don luïs zich in een beter, ofschoon nog altijd armoedig gewaad, en veranderde zijn gelaat en stem, om niet herkend te worden; maar met zijn geschilderde wapenplaat op de borst plaatste hij, van columbus vergezeld, zich gestadig op den weg des Konings. Toen ferdinand hem eindelijk opmerkte naderde hij, wierp een blik op de wapens, en sprak hem een paar woorden

{==573==} {>>pagina-aanduiding<<}
toe, die 't bevel inhielden om hem in zijn kabinet te volgen. De Koning scheen meer van de wapenkunde te weten dan columbus. Het onderhoud duurde zoo lang, dat deze zich naar eene afgesproken plaats begaf, waar zij elkander, in 't geval van eene onvoorziene scheiding konden wedervinden. Eerst des avonds zag hij Don luïs komen; maar hij was denzelfden mensch niet meer. Een fraaijen mantel, die hem bedekte, openslaande, stond hij daar in eene sierlijke kleeding naar den toenmaligen smaak, op welke de gouden keten der Orde van Calatrava afhing, met edelgesteenten bezet.
- Zie eens - riep hij uit - wat Koning ferdinand mij voor dat koperen wapenplaatje heeft gegeven. Zeg nu nog eens, dat ik mij op 't bedelen niet beter versta dan gij!
- Mijn vermoeden heeft mij dus niet bedrogen. Gij waart geen bedelaar. - sprak columbus.
- Zeker niet. Wat ik u te Parijs gezegd heb, was de zuivere waarheid. Alleen heb ik u niet mijne geheele geschiedenis verhaald. Ik heb u gezegd, hoe ik, uit spijt over de harde wetten op 't regt van eerstgeboorte, terwijl ik geen schotel moes aan mijn oudsten broeder te venten had, mijn rang heb verworpen en het bedelpak tusschen mij en den edelman geplaatst. Maar het bloed, dat, in weerwil van mij-zelven, mij op het slagveld tot dapperheid dreef, bruiste ook onder de lompen. Ik vernam - 't zou te lang zijn u te zeggen, hoe - dat er een verbond bestaat, om den tak van Arragon te Napels te onttroonen, hetwelk met karel VIII onderhandelt, om hem, als vertegenwoordiger van het Huis van Anjou, tot een aanval op dat rijk te bewegen. Deze ontdekking gaf voedsel aan mijne zucht tot werkzaamheid, die ik nooit heb kunnen overwinnen. Ik trachtte mij te verzekeren van de waarheid eens ontwerps, zoo belangrijk voor den Koning, mijnen meester. Wijl ik in lompen stak had niemand erg in mij, en zoo vernam ik alles wat ik verlangde. Toen besloot ik naar het vaderland, waaruit ik

{==574==} {>>pagina-aanduiding<<}
mij-zelven had verbannen, terug te keeren, om Koning ferdinand van dit schandelijk komplot te onderrigten. Daar ik vreesde onder weg te kunnen worden aangehouden, en het geheim niet op perkament wilde schrijven, kwam ik op den inval om 't geen ik wist, in de hiëroglyphen der wapenkunde op koper te schilderen. Voor den oningewijde waren dat figuren zonder slot en zin; maar voor den Koning waren 't karakters honderdmaal fraaijer en zinrijker, dan uit de drukkerij te Mentz. De Koning deed mij alles verhalen wat ik weet, en toen hij mijne geboorte vernam, heeft hij mij overladen met goedheid, de versmading mijns adeldoms vergeven, en met de keten der Orde van Calatrava bekleed. Wat zegt gij er van, Heer columbus? Toen wij de Pyreneën overgingen, had gij voor ferdinand de verovering van eene halve wereld, en ik niets meer dan de bewaring van een klein koningrijkje. Maar nu weet gij nog niet wát te doen met uwe halve wereld; en ik heb mijn rijkje reeds geplaatst, en er is op dit oogenblik geen groot Heer aan het Hof beter gezien, dan uw zeer genegen mede-bedelaar, de Ridder Don luïs de la cabra.
- Ik wensch u van harte geluk - antwoordde columbus - maar vergun mij in den man van 't hof nu niet langer een bedelaar des Konings van Arragon te zien; al hebt ge dien titel gisteren nog met fierheid gedragen.
- Ik stel er nog mijn roem in. Maar ik heb u niet alles gezegd. Er is gedurende mijne afwezigheid veel gebeurd. Mijn vader is dood. Hij was een waardig Heer, ofschoon te hard voor zijnen benjamin. Mijn broeder, mede een braaf edelman, ik zeg dat nu in weerwil van zijne mismaaktheid, volgde hem spoedig. Dorina is sedert achttien maanden weduwe. Dat alles heb ik nu vernomen. Mijne oude liefde is weêr ontwaakt. Ik heb borina gezien, hoewel nog niet gesproken. Zij is schooner dan ooit, en bemint ook mij nog, naar men zegt. Ik ben de gelukkigste der menschen! - Maar ik spreek

{==575==} {>>pagina-aanduiding<<}
u van niets anders dan van mijn geluk, en vergeet dat ik beloofd heb uwe belangen bij isabella te bevorderen. Ik ga nu naar dorina; zij kent mijn avontuurlijke loopbaan reeds, en is ongesteld geworden toen zij die vernam. Dat verrukt mij. Ik zal haar van u spreken. Zij heeft het ééne oor der Koningin; Pater torquemada heeft het andere. Heb goeden moed.
Don luïs ging naar de Markiezin, en columbus kon dien nacht niet slapen. Den volgenden dag kwam, reeds vroeg, een paadje der Koningin hem berigten, dat hem dien dag gehoor zou worden verleend, en Don luïs zond hem voegzame kleederen.
Op het gezigt van de Koningin was de ontroering des wereldontdekkers zóó groot, dat hij geen woord kon uitbrengen; maar isabella lachte hem bemoedigend toe. - De Markiezin, die hij aan hare schoonheid en rang bij de Koningin herkende, zag hem met belangstelling aan. Don luïs, die op eenigen afstand stond, wierp hem een veel beteekenenden blik toe, maar columbus zag alleen het streng gelaat van een Dominikaan achter de Vorstin, en begreep, dat die geestelijke zijn tegenstander zou zijn; want overal had hij zulk een vertrouwde ontmoet, die de Koninklijke mildheid, gereed om op hem af te dalen, met één enkel woord wist tegen te houden. Bij karel VIII was het zoroaster; bij isabella zou 't de Dominikaan zijn. Zijn voorgevoel bedroog hem ook niet geheel. Naauwelijks had hij de vreugde gesmaakt, uit den mond van isabella, die uit medelijden met zijne verwarring het woord had opgevat, de verzekering te hooren, die ál zijn hoop overtrof, dat zij, overeenkomstig zijne bede, hem twee schepen uit de haven van Palos, met de noodige bemanning, en met leeftogt voor twee jaren toestond, om er een voor de kroonen van Kastilië en Arragon waardig gebruik van te maken, of de monnik vroeg, even zoo als zoroaster had gedaan, vergunning, om over die gedroomde nieuwe wereld zijn gevoelen te zeggen, en begon toen een vloed van godgeleerde aan-
{==576==} {>>pagina-aanduiding<<}
merkingen te maken, die de hoop van columbus zeker nogmaals in rook zouden hebben doen vergaan, als niet de Koningin zich had gehaast te zeggen: Och, mijn Vader! vergun ons eene goede daad te doen, en tevens iets aangenaams voor onze waarde Markiezin dorina, die veel belang in den braven man stelt, wiens tegenspoeden ons zijn bekend geworden. Wij
herinneren ons, hem twee jaren geleden te hebben weggezonden. Heden wenschen wij onze fout weder goed te maken. Ik gis uwe tegenwerpingen; verschoon er mij van, bid ik u, en ontneem mij den roem niet van misschien de arme, dwalende schepselen daar ginds, in den schoot der Kerk te voeren. Daarenboven - voegde zij er zachter bij - die arme man is niet wijs. Hij zal niet vinden, wat hij zoekt; maar zijne dwaasheid is eerbiedwaardig, en ik wil liever twee schepen verliezen, dan hooren dat hij van wanhoop gestorven is.
Columbus, hoe zacht 't gezegd ware, had toch ook 't laatste gehoord, en 't was voldoende om hem te verhinderen door overmaat van geluk in zwijm te vallen.
- Altijd die verdenking van krankzinnigheid! - dacht hij, verbitterd in zich-zelven; maar hij bedwong zich, en voor isabella knielende, zeide hij met eene vaste stem:
- Mevrouw! Gij zijt eene edele Vorstin! Indien uwe groote ziel mijne zending nog niet heeft kunnen bevatten, uw edelmoedig hart heeft toch mijne ongelukken volkomen begrepen. Christophorus columbus, de Genuesche zeeman, dankt u met al de kracht zijner erkentelijkheid; maar hij bid nog om eene laatste genade; het is, Vorstin! dat gij uw oordeel over hem twee jaren opschort. Binnen twee jaren zal Uwe Majesteit kunnen beslissen, of hij een verstandig mensch zij, of een krankzinnige.
- Tot over twee jaren! - sprak de Koningin, door die stem vol overtuiging getroffen, en toen gaf zij hem, met een genadigen wenk, zijn afscheid.

{==577==} {>>pagina-aanduiding<<}

Columbus was, vier-en-twintig uren lang, nu inderdaad als krankzinnig, en zonder Don luïs, die hem getrouw bijbleef, zou hij misschien gekheden hebben begaan.
Eenige dagen later namen de gewezene bedelaars afscheid van elkander. Columbus ging naar Palos. Bij 't laatst vaarwel, sprak Don luïs: Hier loopen nu onze levensbanen uiteen, om elkander nooit weêr te ontmoeten; want gij gaat.....
- De nieuwe wereld te gemoet! - riep columbus.
- En ik de liefde. - juichte Don luïs.
- Wees gelukkig, en leef voort in een talrijk nageslacht!
- Wees gelukkig ook gij! Vind uwe wereld en leef eeuwig voort, in den naam dien gij haar zult geven!
- De Hemel hoort ons - Gods wil geschiede!

Er verliepen eenige jaren. Columbus had de nieuwe wereld ontdekt, en isabella had erkend, dat hij niet krankzinnig was. De zon bescheen nieuwe, goudrijke bezittingen van Kastilië; maar.... in de ziekenzaal van een Andalusisch klooster lagen twee ongelukkigen. Toen zij zich omkeerden herkenden zij elkander.
- Columbus! - riep de een.
- Don luïs! - riep de ander.
- Hoe heet uwe wereld?
- Amerika! - antwoordde columbus op een hartverscheurenden toon. Toen vroeg hij: Leeft uwe gemalin, de Markiezin dorina niet meer?
- Zij is, drie weken na uw vertrek, met den Hertog van arcos gehuwd.
- Wat zegt gij nu van de liefde, Don luïs?
- Wat zegt gij van den roem, columbus? - Ik ben weêr bedelaar geworden.
- Ik ook.

{==578==} {>>pagina-aanduiding<<}

- Ik sterf aan een dolksteek in de zijde, mij door een Moor gegeven.
- En ik aan een dolksteek in de borst, mij toegebragt door een Florentijn.
- Stilte daar! - gebood eene stem, die beide de bedelaars herkenden.
- Zoroaster! - riepen ze te gelijk.
- Hoor eens, Heer zoroaster! - sprak Don luïs - gelooft gij nog altijd, dat de aarde op vier pilaren staat?
- En dat die vier pilaren door vier olifanten worden gedragen? - vroeg columbus.
- Bedienden! - schreeuwde zoroaster, die geneesheer in het klooster was geworden - Daar zijn twee krankzinnigen. Brengt ze dadelijk naar de zaal der razenden, en tapt hen 't bloed af!
Wij weten niet wie van de twee bedelaren het eerst is bezweken.




De ontvangenis van Murillo.

Dat meesterstuk, hetwelk onlangs op de verkooping der schilderijen van den Maarschalk soult, voor 586,000 francs, aan het Fransche Gouvernement is toegewezen, kwam op eene geheel buitengewone wijze in het bezit van dien beroemden, maar op vijandelijken bodem niet altijd naauwgezetten krijgsman. Het geval is aardig genoeg om verhaald, en in 't geheugen bewaard te worden.
In Spanje vervolgde hij eens met zijne kolonne eene Engelsche legerafdeeling onder bevel van den Generaal moore, die Salamanca verlaten had, om naar Corunna te wijken. De onbebouwde vlakten van de Tormes en de Aguada lagen voor de Franschen uitgestrekt, als een onafzienbaar bloemtapijt, maar geen enkele boom beschaduwde dat schitterende grondbedeksel. Eindelijk

{==579==} {>>pagina-aanduiding<<}
kwam de kolonne afgemat in het gebergte, en dáár onderschepten de veldontdekkers met gejuich een goed aantal ezels en muildieren, beladen met bokslederen zakken vol wijn van 't Land, en geleid door slechts twee monniken. Een der vaders zat op den voorsten muilezel, terwijl de andere te voet naast de kudde liep, om de dieren, van tijd tot tijd, met een sabelpunt in de zijden te prikken tot bespoediging van hunnen tred. De soldaten lachten; de monniken beefden; de Kolonel, bevelhebber der voorhoede, fronste de wenkbraauwen, en hield den monnik die de sabel droeg, bij een der mouwen van zijn wijden mantel vast.
- Is dat eene vermomming? - vroeg hij barsch.
Bleek als dooden, riepen de monniken hemel en aarde tot getuigen, dat zij geestelijken waren, die vreedzaam naar hun klooster terugkeerden.
- Waarom zijt gij dan gewapend? - hernam de Kolonel.
- Om ons tegen roovers te kunnen verdedigen.
- Waar moeten die zakken heen?
- Naar het klooster.
- Goed; gij kent hier de streek, en zult ons tot gidsen dienen. Tegen de roovers zullen wij u beveiligen; maar als gij verraders zijt, ziet ge nooit uwe broeders weder.
Het konvooi hervatte zwijgend den togt, en bereikte, na drie uren gaans in felle zonnehitte, een klein dal, met heldere waterbeken, lommerrijke boomen en smakelijke vruchten. Na het plaatsen van schildwachten ging men hier uitrusten; maar naauwelijks lagen de soldaten op hunne knieën, om aan 't stroomende water, met de holle hand geschept, zich te vergasten; naauwelijks zaten anderen in de boomen, om 't hart aan de saprijke vruchten op te halen, of daar daverde, uit eene mengeling van rook en vuur, hun 't doodelijk ‘welkom!’ toe eener wèlgewapende en talrijke bende Guerillaas, op de hoogten gelegerd. De soldaten vlogen naar hunne geweren, de verschrikte monniken poogden te ontvlug-
{==580==} {>>pagina-aanduiding<<}
ten, maar de Kolonel deed hen goed bewaken, terwijl hij aan de spitse der zijnen op den vijand afging. Na een hardnekkig gevecht waren de hoogten schoon geveegd, en daar vond men de verspreide deelen van vier Fransche grenadiers, in hunne uniformen, tusschen planken gebonden en.... doorgezaagd. Dolle woede overmeesterde de soldaten bij dat schouwspel, en welhaast waren verschillende geweertrompen op der monniken borst gerigt. Met moeite verhinderden de officieren het volk om hen van kant te maken. Zij vroegen den Maarschalk om bevelen.
- Schiet ze maar dood! - antwoordde deze, verbitterd door de wreedheden der vijanden, wier afgrijselijke herhaling wederkeerig, meer en meer, alle menschelijkheid uitwischte.
Nu werden de monniken naar de berghoogte gevoerd, waar de overblijfselen lagen der vermoorde grenadiers. De officier met de uitvoering van het vonnis belast, gebood hen te knielen; maar juist kwamen van de andere zijde eenige soldaten terug, die den vijand nog verder hadden nagezet, en voerden in hun midden een derden monnik, dien zij ontmeet en gegrepen hadden, en in wien de twee anderen hunnen Prior herkenden. Zij riepen hem aan, om van hunne onschuld te getuigen, en smeekten de Franschen naar hem te hooren, en zich niet te bezoedelen met hun onschuldig bloed.
De Prior bezwoer den bevelhebbenden officier om de voltrekking van het doodvonnis te schorsen, tot dat hij met den Maarschalk zou gesproken hebben.
De Maarschalk ontving hem, maar gansch niet bemoedigend.
- Wij weten 't, Eerwaarde! hoe gij uwe schapen leidt. Gij leert hen tot moorden aanhitsen! En denkt gij nu genade te krijgen voor de leeraren van moord en onmenschelijkheid? - Uwe lekebroeders zijn verraders en zullen als verraders gestraft worden.
- Verraders! - riep de Prior uit, zijne oogen ten

{==581==} {>>pagina-aanduiding<<}
hemel slaande - Broeder eugenius is onze kok; een verwonderlijk bekwame, onovertrefbare kok, die nooit anders gedood heeft dan kuikens. - En Broeder josua heeft zijns gelijken niet in 't herstellen en vernissen der fraaije schilderijen van ons klooster.
Dat gezegde maakte den Maarschalk oplettend, en zachtmoediger.
- Zoo, zoo, vader! heeft uw klooster zulke fraaije schilderijen?
- De schoonsten van Spanje en van de geheele wereld! - riep de Prior met geestdrift uit.
- Nu - hernam de Maarschalk - ik begin te begrijpen, dat gij van eene goede tafel houdt, daar gij aan uwen kok zoo gehecht zijt, en dat vind ik niet kwaad.
De Prior begon iets geruster te worden.
- Om Broeder eugenius te redden zou ons niets te lief zijn, Heer Maarschalk!
- Waarlijk? - En van welke meesters zijn uwe stukken? van velasquez? van alonzo cano?...
- Gij noemt den besten niet, Monseigneur! - sprak de Prior, met kennerstrots - maar laat ons spreken van mijne ongelukkige broeders!
- Hebt gij dan waarlijk ook murilloos?
- De bewonderenswaardigste van alle murilloos. De Ontvangenis; eene verhevene Compositie; een stuk dat bijna niets geleden heeft, en wel een provincie waard is. Maar ik bid u, Monseigneur! spreken wij van mijne ongelukkige broeders!
- Ik bewonder de murilloos niet minder dan gij, mijn waarde! en ten bewijze daarvan ben ik gereed die schilderij van u te koopen. Bepaal gij-zelf den prijs.
De Prior trad twee schreden achteruit; verontwaardigd en ontroerd alsof de Franschman hem een verbond met Zijne helsche Majesteit had voorgesteld.
- Verkoopen? - Dat onsterfelijke doek! De eer van ons klooster! De glorie van Spanje! - Nooit! Nooit!

{==582==} {>>pagina-aanduiding<<}
Dat zou eene hemeltergende misdaad zijn. Maar ik sta niet hier om koopmanschap met onze heilige schilderijen te drijven! Laat mij u spreken over mijne ongelukkige broeders!
De Generaal hernam met gestrengheid.
- Dat zijn verraders, Eerwaarde! Ik herhaal 't u, en ik zou eene onverantwoordelijke daad doen, als ik hen vrij liet.
- Zijt gij dan onverbiddelijk?
- Even als gij, Eerwaarde vader! - Als gij weigert mij die murillo te verkoopen....
- Maar een Vorst heeft er honderd duizend francs voor geboden, en wij hebben ze geweigerd.
- Welnu, ik, die maar een soldaat ben, ga verder en bied u tweemaal honderd duizend francs.
Een glimlach plooide het gelaat des Priors. Met twee maal honderd duizend francs kon hij een vleugel van 't klooster, die onlangs was ingestort, herbouwen; kon hij 't geheele klooster vernieuwen; kon hij....
- Gij neemt ze aan? - hernam de Maarschalk - Dat is dus eene afgedane zaak. Ik zal over de middelen denken om die som te vinden. Laten wij thans over uwe verraderlijke broeders spreken.
- Gij schenkt hun het leven!?
- Met genoegen; maar op ééne voorwaarde.
- o, Wij nemen die blindelings aan. Wat is de voorwaarde?
- Een losprijs ten voordeele van mijne soldaten. Zijt gij op de kookkunst van broeder eugenius gesteld, ik stel er niet minder prijs op, dat mijne soldaten, die op uwe scherpe rotsen hunne zolen verslijten, goede schoenen hebben.
- En hoe groot moet de losprijs zijn? - vroeg de Prior zuchtend - Gij zult in aanmerking nemen, waarde Heer Generaal! dat wij arme bedelmonniken zijn.
- Ik heb daar reeds aan gedacht toen ik u twee maal honderd duizend francs voor dien murillo bood,

{==583==} {>>pagina-aanduiding<<}
en van mijnen kant vraag ik als losprijs geen centime méér dan dezelfde som, voor uwe twee verraderlijke broeders.
De Prior liet het hoofd op de borst vallen, en slaakte een diepen zucht; maar eenige uren later lag de Ontvangenis van murillo, goed ingepakt, in een der legerwagens van de Fransche kolonne. De twee monniken herkregen hunne vrijheid, en de twee maal honderd duizend francs werden inderdaad onder de officieren en soldaten der gelukkige kolonne verdeeld.
De Prior noodigde den Maarschalk ten maaltijd in het klooster, om over de talenten van broeder eugenius te kunnen oordeelen; doch de Maarschalk bedankte hem lagchend voor zijne vriendelijkheid:
- Ik zou vreezen - sprak hij - als ik van zijne geregten proefde, er berouw van te hebben, dat ik hem u voor zulk een spotprijs heb afgestaan.




Eene weddingschap.

De ongelukkige gemalin van den ongelukkigen lodewijk XVI, maria antoinetta, dochter van Keizer frans I en de Keizerin maria theresia, werd geboren op den 2 November 1755, den dag na dien waarop Lissabon door eene aardbeving werd verwoest.
Meermalen uitte maria theresia, reeds moeder geworden van eenige dochters, den vurigen wensch om ook eenen zoon te hebben.
- Gij die in de toekomst leest - sprak zij eens lagchende tot een der hovelingen - zal ik nu moeder worden van een zoon of van eene dochter?
- Van een zoon. - antwoordde deze, zonder aarzelen.
- Meent gij dat?
- Ik ben er zéker van.
- Wat durft gij er op verwedden?
- Mijn hoofd.

{==584==} {>>pagina-aanduiding<<}

- Als gij uw hoofd verloort zouden wij-zelven een uitmuntend hoofd verliezen. Laat ons om iets anders wedden.
- Om alles wat Uwe Majesteit zal behagen.
- Om twee dukaten.
Twee maanden daarna beviel de Keizerin van maria antoinetta.
Bitter verlegen hoe hij zich redden zou, ging hij naar den Abt metastasio, en verzocht dien om raad.
- Ik weet er maar een - sprak de Abt, lagchende om het benaauwde gezigt van den vrager.
- En welk is dat?
- Gij moet betalen.
- Betalen! - riep de hoveling uit - Hoe zou ik de Keizerin twee dukaten durven aanbieden?
- Ik zal u helpen. - hernam de Abt - Gij voegt de twee dukaten bij een paar verzen, die ik u zal geven, en brengt ze te zamen aan Hare Majesteit.
Toen nam de Abt een potlood en schreef op een blaadje uit zijn zakboek vier regels in het Italiaansch, die in goed Nederduitsch op 't volgende neêrkomen.

'k Verlies; maar Uw Doorluchtig kind, 
Vorstin! doet ál mijn droefheid wijken; 
Omdat, wanneer 't op U mag lijken, 
In háár de gansche wereld wint. 

De raad werd gevolgd, en de Keizerin vond behagen in de vernuftige wijze waarop haar de winst werd betaald.

Bladvulling.

Aan sabacon, een der herdervorsten, verscheen in den droom eene godheid, die hem beval om alle priesters te doen dooden. Verre van dat gebod te volgen, beschouwde hij 't als een blijk, dat zijne regering aan de goden mishaagde, en deed afstand van den troon, en verliet zijn land.







{==585==} {>>pagina-aanduiding<<}

Mengelwerk.

Reisverhalen. (⋆)

I.

De groote woestijn.

De oude vergelijking van de groote zandwoestijn met den oceaan, en van hare oases met de eilanden in die wereldzee, is even juist als poëtisch, en geeft der verbeelding eene schilderachtige en getrouwe voorstelling van de Afrikaansche wildernis.
De Sahara of Falat, zoo als men tegenwoordig die uitgestrekte dorre zandvlakte noemt, is langen tijd een grond van wonderen geweest, waarvan de reizigers velerlei tegenstrijdigs verhaalden. Meestal werd zij voorgesteld als eene eentoonige ruimte, met onvruchtbaar zand bedekt, geheel van water ontbloot, en dus geenerlei levenskiem voor planten of dieren opleverende. Men plaatste echter op dat volstrekt dorre gebied een aantal verscheurende dieren om de eenzaamheid te bevolken, zonder te bedenken, dat dezen toch ook voortbrengselen of voorwerpen behoefden, om zich te verzadigen en te kunnen bestaan.
Laat ons zien of wij, volgens de latere ontdekkingen, eenig denkbeeld van dit gedeelte van Afrika kunnen geven, dat met de Natuur en de waarschijnlijkheid overeenstemt, zonder de romaneske tint te benadeelen, over dit onbebouwde deel der aarde gespreid.
De vruchtbare streek in Afrikaas Noorden langs de Middellandsche zee, wordt de Tell (Barbarijsche kust) genoemd en kan als de woonplaats der blanken beschouwd worden. Zij heeft ten Noorden de golven van het Middellandsche zout, en ten Zuiden de brandende vlakte eener

{==586==} {>>pagina-aanduiding<<}
woestijn; door de Fransche Schrijvers, in den laatsten tijd, de Algiersche Sahara genoemd.
Deze woestijn met de eenzame vlakten van Shott en Anghad, door de gebergten van den Atlas en talrijke oases gesplitst, vertoont de afbeelding eener zee, met kleine groepen van eilanden, als zoo vele Archipels, ordeloos bestrooid.
Verder Zuidwaarts vindt men den grooten Zand-occaan, die eene wildernis van het midden vormt, en door deze, altijd naar 't Zuiden trekkende, nadert men Soudan of Nigritië; eene onmetelijke ruimte, den Europeanen nog weinig bekend. Dit is het land der zwarten.
De vloten, die dezen gevaarvollen Oceaan doorkruisen, zijn karavanen, aan den zoom van den Tell zamengesteld, die in de oases van de Egyptische Sahara hunnen voorraad vernieuwen, en handel met de bewoners drijven. Deze groene plekken verlatende, gaan zij Zuidwaarts naar het land der Zwarten, welks voornaamste aanleg- en handelsplaats Tombouctou is. Die karavanen, welke van de eene naar de andere oase gaan, kan men bij kruisers vergelijken, en die, welke Tombouctou of Haousd ten doel hebben, bij koopvaarders voor lange reizen uitgerust. Zij zijn op eene groote schaal ingerigt, en voeren wapenen in evenredigheid van de waarschijnlijk te ontmoeten vijanden.
Het grootste gedeelte van de woestijn Falat vertoont naauwelijks blijken van eenigerlei plantengroei; sommige gedeelten er van zijn steenachtige, eenigermate verheven pleinen; - rijen van duinen en hoogten van zand, plotseling afgebroken, vormen vergaderbakken voor het water, als de regen in het natte saizoen de streek overstroomt. De merkwaardigste uitzondering in deze dorheid is de Djebel-Hoggar, die zich, als een groot bloeijend eiland, in de landzee verheft. Het plat en de omliggende punten van die oase zijn aanmerkelijk hoog, zoodat hare bewoners, hoewel zij in de verzengde luchtstreek is gelegen, hunne kleederen met bont voeren en bij elkander onder dierenhuiden slapen, om zich te beschutten tegen de koude.
De meest dorre gedeelten van de Falat zijn die, waar

{==587==} {>>pagina-aanduiding<<}
de steenachtige grond ongelijk en met keijen bedekt is. Dikwerf hoopt het zand, door den wind gejaagd, zich daar tot duinen op, die echter door een volgende tegenovergestelde windvlaag weêr verspreid worden. Vandaar dat men er geene oases, als in de Algiersche Sahara vindt; want, ofschoon het water eene vruchtbare hoofdstof voor den plantengroei is, zijn, aan den anderen kant, de zandstortingen, die achtervolgens den bodem bedekken, een magtig beletsel tegen de vruchtbaarheid. Deze laagten vertoonen beurtelings het beeld van 't leven en van den dood.
In de Algiersche Sahara kan men dikwijls de werking van dezen strijd, tusschen het water en het zand, op de voortbrengselen waarnemen. Ook dáár worden de oases aanhoudend bedreigd door zandhoogten, die de wind er henen drijft, hare geurige tuinen innemen, en hun bestaan geheel onzeker maken.
De Falat echter is door eene grootere massa van los zand, door brandender hitte en minderen plantengroei, van het overige onderscheiden, en daarbij aan stormen onderhevig, die niet zelden geheele karavanen overstelpen. Maar al te dikwerf ook dempt het zand, door den orkaan voortgejaagd, de putten en bronnen, door de dorstende karavanen met verlangen, maar dan te vergeefs gezocht. In dat geval komen menschen en dieren jammerlijk om; tenzij men er in slage het zand op te ruimen, of een nieuwen waterloop te ontdekken.
Er zijn drie-en-twintig dagen noodig voor den afstand tusschen Agabli en Tombouctou, en gedurende acht of tien daarvan vindt men nergens water, zoodat dezen de zwaarsten zijn van den togt. Als de Sirocco de karavaan overvalt en eenigen tijd aanhoudt, doet hij ook het water in de zakken verdampen, en talrijke slagtoffers teekenen dan zijn spoor. De grond bestaat er evenwel niet overal uit zand; hij is ook wel eens zamengesteld met eene harde, roode aarde.
In den Falat groeijen geene palmboomen. Het is er zelfs niet vreemd groote uitgestrektheden te doorloopen zonder eenigerlei planten te zien; men vindt die slechts

{==588==} {>>pagina-aanduiding<<}
hier en daar in de laagten, als zij niet met zand zijn aangevuld. Ook ontmoet men in deze dorre streken weinig dieren; maar op de grenzen van de woestijn en in de gebergten is overvloed van kameelpardels, struisvogels, gazellen, zeebraas, antilopen, leeuwen, panters en slangen. Alleen zijn daar enkele schapen en geiten; de eenige tamme dieren, die op zulk een ongelukkigen bodem kunnen leven.
De geheel dorre en vruchtlooze streken zijn onbewoond. Zij worden, slechts bij tusschenpoozen, door karavanen of roovers doorkruisd. Er zijn, niettemin, enkele bijna geheel water- en vruchtlooze plekken, waar men toch eene groep tenten vindt, met eene zwakke bevolking, wier bestaan in zulk een ellendig oord een raadsel is.
De bewoners van de middelwoestijn heeten de Touaregs. Het is een blank ras, dat men dikwerf gemeend heeft verwant te zijn aan de stammen van de Sahara, de Berbes, en 't heeft ook inderdaad vele punten van overeenkomst met hen. De Touaregs evenwel hebben eene eigene kleeding, en eigene zeden en levenswijze. Hunne taal stamt van het Arabisch af; maar hun tongval verschilt veel van dien in de oases, en schijnt meer te hebben van de taal der Guanches, de eerste bewoners der Kanarische eilanden. Zij zijn Mahomedanen, doch vermengen de afgodische gebruiken van het Fetichismus met de voorschriften van den Koran.
Deze Touaregs vormen een talrijk rooversvolk, waarschijnlijk eerst door de vroegere veroveraars, die achtervolgens Algerië overstroomden, uit den Tell verdreven, en later ook verjaagd uit de Algerische Sahara, waar men meent dat zij vervolgens gewoond hebben, schijnen zij niets dan wraakzucht tegen de nazaten van hunne vervolgers te ademen. Hunne gezinnen bewonen steden aan den Zuidoostkant, nabij de grenzen van Nigritië en hutten in de bovengemelde Djebel-Hoggar. Daar vooral bevinden zij zich ook gedurende den winter; maar bij de komst van de lente hervatten zij hun zwervend leven, en vervoeren koopwaren van R'Dames naar Damergou,

{==589==} {>>pagina-aanduiding<<}
of plunderen de karavanen tusschen Tombouctou en Insalah.
Op al hunne togten is de méhari hun onmisbare gezel. Ongeloofelijk schijnen de trekken van schranderheid, gehoorzaamheid en onvermoeidheid van dit dier. De Generaal marcy heeft er drie van gezien, en zegt dat het tot den gewonen kemel staat, als de wedlooper tot het karrepaard. Zelden ontmoet men deze dieren in den Tell, of in de Noordelijker streken, omdat het zich niet aan het klimaat kan gewennen, of omdat het er sterft, door het eten van eene giftige plant, drias genaamd, volmaakt gelijkende op eene andere plant, die in de Falat groeit, en daar tot zijn voedsel dient.
Dit gespierd, rank, zachtzinnig en met weinig te voeden dier wordt gemend aan een lang leidsel, vastgemaakt aan een ring die door zijn bovenlip of neus is gestoken. Zijne verbazende vlugheid beantwoordt aan de onmetelijke vlakten, die het te doorloopen heeft. Men verdeelt het in tien klassen. De minst geachten kunnen niet meer dan vijf-en-twintig Fransche mijlen per dag afleggen; maar de hoogst gewaardeerden leggen dagelijks zeventig tot tachtig zulke mijlen af.
Hunne opvoeding heeft ook veel bijzonders. Zoo ras er een geboren is, graaft men het dier, tot aan den hals toe, in 't mulle zand, opdat het nog zwakke gebeente zijner pooten niet buige door de zwaarte zijns ligchaams. Gedurende veertien dagen wordt het jong met gekarnde melk, naar vaste regels, gevoed. Zelden doet men het loopen, eer het eene maand oud is; dan krijgt het den bovengemelden ring door den neus, en begint men het af te rigten. De schranderheid van den goed afgerigten méhari is even merkwaardig als zijne vlugheid. Als de ruiter zijne lans, te midden van den snelsten ren, in den grond plant, wendt zich dadelijk het oplettende dier en rent er in steeds enger kring om heen tot zijn meester haar weder heeft opgenomen. Valt zijn meester op het slagveld, dan verlaat hij zijn lijk niet, maar legt er zich een tijd lang bij neder, en schijnt hem te noodigen om weder op te stijgen. Blijft echter het ligchaam bewe-
{==590==} {>>pagina-aanduiding<<}
gingloos, dan gaat het dier naar de woning van het gezin terug, en als de weduw gewordene vrouw den trouwen méhari zonder berijder ziet naderen, dan weet zij daaraan wat er gebeurd is, en hare jammertoonen en die van hare kinderen vervullen de lucht; de treurmare verspreidt zich in den omtrek; alle de andere vrouwen staren naar den gezigtëinder; eenige zwarte punten worden merkbaar en naderen: dat zijn andere méharies zonder meesters; sprakelooze maar zekere getuigen van nederlaag en dood.
De Touaregs zijn onderscheiden in zwarten en blanken, niet naar de kleur van hun vel, maar naar die van hunne kleeding. De zoogenaamde blanken gelijken daarin naar de Arabieren; maar de zwarten hebben een ander voorkomen, en ook hunne wapenen, woningen en gebruiken verschillen geheel van die hunner blanke buren. Zoo dragen zij, even als de Europeanen, lange broeken, op de hoogte der heupen, door een wollen gordel bevestigd. Hunne voeten zijn bloot; waarschijnlijk omdat zij schier nooit te voet gaan, maar altijd rijden. Alleen dezulken die te arm zijn om een méhari te bezitten, dragen sandalen, met ringen op de voeten vastgemaakt. Hunne kleeding is overigens verschillend; zij dragen of kielen of tabbaarden van katoen, met smalle strepen in onderscheideue kleuren. Die stof wordt zijde genoemd en in Nigritië geweven. De rijkeren dragen gewoonlijk drie zulke kielen of tabbaarden, waarvan de bovenste dan met wonderlijke figuren van borduurwerk in goud op de linkerborst en den regter schouder versierd is. Als zij naar eene opene streek gaan, trekken ze nog twee andere kielen of tabbaarden aan van eene donkere kleur, en omwinden hoofd en hals met een langen wollen sluijer, dat alleen de oogen onbedekt blijven. Deze opperkleeding is met een gomvernis beveiligd tegen 't aanhangen van 't stuivende zand, dat nu langs de gladde oppervlakte der stoffe afglijdt. Zij scheren het hoofd zóó, dat er slechts één lange vlecht van achter behouden blijft.
Bij den aanvang der lente maakt de Touareg zich vaardig om zijn huisgezin te verlaten, zijn zwervend leven

{==591==} {>>pagina-aanduiding<<}
te hervatten, en de karavanen schatting op te leggen, of die gewapenderhand te plunderen. Slechts een weinig voedsel en een lederen flesch met water is zijn voorraad op den togt. Eene lange lans, een groot tweesnijdend zwaard, een dolk in eene scheede aan zijn gordel hangende, eene boog, pijlen, en schild van olifants-leder, vormen zijne wapenrusting. Aldus springt hij in den zadel, groet vlugtig zijn gezin, snelt heen, en voegt zich bij de rooverbenden, die dikwerf tot twee duizend koppen sterk zijn. Deze trekken alleen bij nacht voort, om de hitte te ontwijken en meer kans te hebben om de karavanen te overvallen. Elken morgen staren zij rondom en luisteren; daar hunne zintuigen zoo scherp zijn, dat zij de karavanen op eenen afstand van vijf-en-twintig mijlen reeds hooren naderen. Als de karavanen het nachtleger verlaten en des morgens weder op weg gaan, wordt ver af de stilte der woestenij gestoord, niet door eenig geroep, zelfs niet door een onbestemd geluid, maar door eene ligte trilling der lucht, die het uitstekend fijne gehoor van de Touaregs niet ontgaat. Dan trekken zij behoedzaam de karavaan te gemoet. Weldra bevestigt eene stofwolk hunne gissing, en de aanval wordt op den volgenden morgen bepaald. Maar de karavanen hebben insgelijks hunne buitenwachten, die als de slangen kruipen, en, door de ongelijkheden van den grond verborgen, voorgaan om den vijand op te nemen. De middeltogt bij eenige bron gelegerd, wacht de terugkomst zijner veldontdekkers af, en indien 't uit hunne berigten blijkt, dat de roovers te talrijk zijn om zonder gevaar voort te trekken, blijft de karavaan dagen, weken, ja somtijds maanden lang op dezelfde plek vertoeven, totdat zij 't geluk heeft eene tweede karavaan te zien naderen, die zich bij haar voegt, en met welke zij dan vereenigd de reize voortzet.
Zoodra des morgens eene schemering aan den horizont, of ten minste zoodra de zonneschijf maar eenigzins merkbaar wordt, slaken de ontwaakte kemels een schellen kreet, en bieden, uit eigen beweging, hunne ruggen aan, tot het opladen der pakken. Sommigen rijzen op,

{==592==} {>>pagina-aanduiding<<}
doch eene ligte aanraking van hunne geleiders is voldoende om hen weder te doen nederhurken. De Scheikel-Bakat, bevelhebber van de karavaan, is oppermagtig gebieder van elke harer bewegingen, en geeft het teeken tot de afreis, die dan met den meest mogelijken spoed wordt aangevangen. De méharies en eenige ervaren reizigers dienen daarbij tot gidsen, plaatsen zich in de voorhoede, en schrijden voorwaarts, nadat van de veldontdekkers vernomen is, of de roovers zich verwijderd hebben, of wáár die zijn, en hoe sterk hunne bende is. Soms zijn inderdaad de roovers andere avonturen te gemoet getrokken; maar veelal is zelfs hun verdwijnen een valstrik. Door hunne waarnemingen onderrigt, dat de karavaan zich op weg heeft begeven, wachten zij den nacht af, doorrennen dan met ongeloofelijke snelheid een afstand, en bij het aanbreken van den dag klinkt een raauwe verschrikkelijke kreet over de vlakte. Dat is het teeken tot den aanval. Eene wanhopige worsteling vangt aan. De anders doodelijk zwijgende woestijn wordt een slagveld, en het zand een lijkkleed van den overwonnene. Gelukkig hij, die terstond doodelijk getroffen wordt! Beklagenswaardiger zijn dezulken die leven, maar door hunne wonden aan de plaats geboeid, hulpen magteloos nederliggen. De overwinnaar verwaardigt zich niet een einde te maken aan het lijden der slagtoffers, en pijnlijker dan hij zal de woestijn het werk van zijnen haat voltooijen. Een langzaam sterven, onder de folteringen van dorst en wanhoop, is duizendmaal erger, dan al wat zijne wraakzucht had kunnen verzinnen. Na den strijd volgt de plundering, en de triumferende bende, die de met buit beladene kemels medevoert, verdwijnt spoedig achter de zandheuvelen.
Aarde en hemel nemen des avonds in de woestijn een zelfde kleur en toon aan. Langzaam verdwijnen hunne schakéringen in de vallende duisternis, tot eindelijk het oog niets meer ziet dan eene verflaauwende vurige streep aan den gezigtëinder. In de stilte van den nacht klinken dan nog de klagten, de gebeden, of de vloeken der slagtoffers van den strijd. Alleen de Muzelman zwijgt, in

{==593==} {>>pagina-aanduiding<<}
de lijdelijke onderwerping, die een zijner karaktertrekken uitmaakt. Hij sterft zonder te morren tegen het noodlot, waaraan te gelooven hem van der jeugd af is ingeprent.
Plolseling verheft zich somwijlen een dof gerucht, dat toeneemt en nadert; de lucht wordt drooger en drukkender, de wind verstikkend als de gloed van een smeltoven, en de stuivende zandkorrelen branden als spattende vuurvonken het gelaat. Dat is de Samoum of Sirocco. De geheele oppervlakte der woestijn begint zich te bewegen en te kronkelen; het warrelende zand wentelt voort, zijne golvingen worden immer sneller en sterker, de geheele omtrek verwisselt in eene dijnende zee, en hier en daar rijzen wervelende zuilen van zand op, die aan 't hemeldak zich als schoven uitspreiden, om in eene alles bedelvende stortbui weêr neder te storten. Daarna vermindert het gerucht, de hitte neemt af, de lucht wordt weêr helder, en de nachtelijke koelte blaast verkwikkend over de vlakte; maar het gloeijende zand heeft eene geheele karavaan begraven; de volle maan werpt haar bleek licht op eenige heuvelen méér dan zij er vroeger bescheen, en de woestijn die zoo vele nieuwe slagtoffers in haren schoot bewaart, is weder eenzaam en zwijgende.

II.

Corsika.

Eer ik Ajaccio verliet om naar Guagno te gaan, heb ik eenigen der herders bezocht, die met hunne gezinnen en kudden van de bergen komen om de wintermaanden nabij de stad door te brengen. - Maar binnen weinig dagen zal ik de leefwijze van eene andere nog meer bijzondere bevolking kunnen opnemen: namelijk die der zwervende herders van Niolo, welke vrouw en kinderen een half jaar lang verlaten, om hunne geiten op de gebergten van Corsika te doen weiden, zonder andere beschutting dan van hunnen mantel, la casa del pastore,

{==594==} {>>pagina-aanduiding<<}
maar ook zonder anderen dwang dan van het weder, in streken waar burgerlijke wetten nog den eigendom niet hebben afgebakend.
Men kan de Corsikaansche herders niet met die van 't vaste land vergelijken. Zij leiden een onafhankelijk, volstrekt niet beklagelijk leven; voeden en kleeden zich met den melk, het vleesch en den wol hunner schapen, geiten en zwijnen, en deze dieren kosten hen bijna niets, door hun regt om over de uitgestrekte gemeentegronden te zwerven.
Men berekent de dagelijksche opbrengst van eene kudde van twintig geiten gemiddeld op omtrent twee gulden. Als men hunnen eigenaren de verwoestingen die zij aanrigten en de schaden die zij aan de boomkweekerij doen verwijt, antwoorden dezen: dat er geene beplantingen zijn die zoo veel opbrengen als hun vee. - Eenige landerijen verschaffen hun daarbij koren, garst, olie en wijn, en de kastanjen, door de bosschen in overvloed geleverd, dragen mede bij tot hun onderhoud. In Augustus heeft schier elk den noodigen voorraad bijeen voor volgende twaalf maanden. Ook ontmoet men op Corsika noch eigenlijke daglooners, noch eigenlijke armen. Men vindt er inderdaad geene gelegenheid, óf op den weg, óf in de dorpen, zelfs van 't ellendigste voorkomen, om eene aalmoes uit te reiken.
De Corsikaansche landman heeft letterlijk genoeg om te leven, doch men moet ook hier komen om te zien hoe weinig een mensch maar noodig heeft, en hoe schrikbarend de nijverheid elders zijne behoeften heeft vermeerderd. Deze landlieden ziende, wier behoeften tot het volstrekt noodige beperkt zijn, heb ik dikwerf mijzelven afgevraagd: of het lot van die vergenoegde armen, aan welke het overtollige en zoo velerlei genietingen onbekend blijven, niet te verkiezen is, boven dat der bewoners van rijke landen, waar de nijverheid tallooze gemakken verspreidt, maar ook behoeften en begeerten schept die zelden voldaan kunnen worden. Als men de genietingen, de verfijning, de ontberingen, den nooit gedanen arbeid der gevorderde beschaving in de eene

{==595==} {>>pagina-aanduiding<<}
schaal legt, en in de andere de landelijke eenvoudigheid, soberheid, vrijheid en zekerheid van bestaan, even ver van grievende ellende als van opgeblazen rijkdom verwijderd, dan weet ik waarlijk niet naar welken kant de evenaar zal overhellen. - Wat mij 't meest treft is dit, dat men op Corsika, zelfs in de talrijkste gezinnen, waar 't van kinderen krielt, nooit de ouders over te veel kroost hoort klagen; integendeel zegt ieder: ‘Onze kinderen zijn onze rijkdommen; hoe meer wij er hebben, hoe tevredener wij zijn!’
Als de voorregten van dit eenvoudige leven den prijs uitmaakten van barbaarschheid en onwetendheid, zou ik geen oogenblik aarselen om hen te verwerpen; maar deze herders zijn veel minder onbeschaafd dan het meerderdeel van onze landlieden. (⋆) De meesten kunnen lezen, stellen belang in hetgeen er gebeurt, en spreken met oordeel over de voor- en nadeelen van verschillende levenstoestanden. ‘Wij hebben noch nijverheid, noch geld’ - zeide er een tegen mij - ‘maar ons ontbreekt niets: onze vrouwen spinnen de wol onzer schapen, weven het laken voor onze bovenkleederen en het linnen voor onze hemden, en wij bestaan van de opbrengst onzer kudden en van den grond, dien wij zonder veel moeite bebouwen. De nijverheid zou ons geld aanbrengen maar ook den prijs der levensmiddelen verhoogen, en de rijken zouden dan onze gronden koopen, en wij zouden verpligt worden om te werken voor hen. Wij willen liever hetgeen wij noodig hebben oogsten voor ons-zelven, en voor ons-zelven arbeiden, dan zelfs tegen hoog loon voor anderen te zwoegen. De daglooners op het vaste land zijn niet zoo gelukkig als wij.’
De ruwere zeden blijven merkbaar zelfs in hen welke de fortuin in onze beschaafde zamenleving heeft overgebragt. De Corsikanen zijn over 't algemeen matig, zuinig, en stil in hunne vermaken, en weten van weinig te leven, zelfs nadat zij de weelde en het gemak hebben leeren kennen. Ik heb meer dan een oud-officier gekend die te Parijs had gewoond, en aan 's Konings tafel

{==596==} {>>pagina-aanduiding<<}
gegeten, maar die, teruggekeerd naar het armelijk dorp waar hij geboren was, er de Corsikaansche levenswijze weêr heeft aangenomen; niet alleen zonder de genoegens van vervlogene dagen te betreuren, maar in de overtuiging dat hij nergens beter kon zijn dan in zijne gebergten, en dat niets den mensch zoo goed smaakt, als 't geen hij met eigen hand heeft toebereid. Ik kan een beroemd Generaal noemen, hier, als landbouwer, veel gelukkiger dan hij was te midden der grootheid, waarin wij hem gekend hebben. Inderdaad wordt de liefde tot het land nergens verder gedreven dan hier. De gehechtheid der Corsikanen aan hun eiland is werkelijk een hartstogt.
Men kan zeer merkwaardige uitstapjes door Corsika doen. Ik kom juist terug van een toertje door het woeligste en wildste gedeelte, dat wel waardig is door liefhebbers bezigtigd te worden. Het is niet wat men in Zwitserland bewonderd, noch ook 't geen in de Pyreneën bekoort. Ofschoon ik dikwijls zeg, dat Corsika een tweede Zwitserland, met een Italiaansche zon is, bestaat er toch een groot verschil. De vergelijking is in mij opgewekt door 't gezigt van bergen met sneeuw bedekt, onder een reinen blaauwen zomerhemel; maar als men die gebergten beklimt, hunne dennen- en kastanjebosschen doorkruist, hunne toppen bestijgt, en in hunne diepten nederdaalt, vindt men er evenwel noch Zwitserland noch de Pyreneën. De bergen hier zijn niet uit zulke reusachtige klompen als de Alpen gevormd, men ziet er ook zoo groote natuurverschijnselen niet als dáár in de ijsvelden, de meeren en de watervallen; maar men ziet er iets ruwers: de rotsen hebben er eene kleur die men nergens elders vindt. Verbazende druipsteenen steken er, in den vorm van naalden klokjes, en kolossale kegels hemelwaarts, of dalen als watervallen neêr, met vormen die de grilligste verbeelding niet verzinnen zou: bouwvallen van middeleeuwsche kasteelen, gothische kerken, en tallooze andere voorbeeldelooze gestalten, onmogelijk te beschrijven. - En die gewrochten van de stuiptrekkingen der Natuur hebben kleuren, welke ieder

{==597==} {>>pagina-aanduiding<<}
schilder hen benijden moet. Loodkleurige rotsbrokken steken af tegen andere van een ijzeraardig rood, dat de Hoofdkerk van Straatsburg zou beschamen. Rotsen van rood graniet, waarop een groenachtig mos groeit, zwemen naar bergen van brons met kopergroen bespat. De weg van Eviso naar Otta en van daar naar Piana is in dit opzigt allermerkwaardigst. Als Corsika een geschikt land ware voor badbezoekers en reizigers, zouden aan de baden van Guagno geene badgasten ontbreken, en de wegen er weldra bedekt zijn met karavanen van beminnaren van 't schrikkelijk schoone in de Natuur.
De wateren van Guagno zijn vijftien mijlen van Ajaccio en twee mijlen van Vico; een der oude bisdommen van Corsika. Vico is zeer aardig gelegen en Guagno niet minder. Het eene en 't andere wordt gedurende het schoone jaargetijde bezocht: de Regering zendt er de zieke soldaten van het Afrikaansche leger heen, en de bewoners der verschillende streken van het eiland zoeken er genezing van hunne kwalen.
De wateren van Guagno zijn zwavelachtig, en vooral dienstig tegen uitslag, verouderde pijnen, jicht en verstijvingen, ten gevolge van wonden of klierziekten. Zij hebben een hoogen warmtegraad, te weten: 51o van den honderdgradigen thermometer. De bron is zoo rijk, dat men omtrent drie honderd baden daags kan geven. Ik kan niet zeggen dat men er alle wenschelijke gemakken vindt, of dat de zieken er juist die genoegens hebben, welke voor het badleven noodig zijn, of dat er niets aan de gereedschappen of 't beheer der baden en stortingen ontbreekt; maar zoo als ze zijn bewijzen ze groote diensten aan de zieken. Hare wateren zijn krachtig, vele verlamden hebben er het gebruik hunner ledematen herkregen en hunne ondermijnde gezondheid hersteld. Het wordt er jaarlijks beter; de eigenaar is ijverig en vol goeden wil, met een weinigje hulp zou hij 't ver kunnen brengen; te meer omdat hier voor jagers in 't groot uitspanningen zouden zijn, die zij elders niet vinden. Guagno namelijk, is omgeven van hooge bergen, ten deele met kastanjewouden bedekt, die het geheele jaar door gelegenheid aanbieden tot de wilde zwijnenjagt.

{==598==} {>>pagina-aanduiding<<}

Niet ver van Vico is het prachtige, eeuwenoude dennenbosch van Aytone, waar men uren lang kan ronddwalen, en dat heldere waterbeken bevat, aan wier oevers men eene rustplaats kan kiezen voor 't ontbijt. De bronnen zijn op Corsika zeer gezocht; menschen en dieren hebben er kennis van goed water, en verzuimen nooit bij fonteinen, wegens hare frischheid of genezende hoedanigheden bekend, op te houden. Ik bereed eens een paard dat geheel onverschillig een aantal stroomende watertjes voorbij stapte, maar toen 't een zekere bron van inderdaad heerlijk water nabijkwam terstond er op afging. Als 't heet wordt brengt men water uit de beste nabij liggende bronnen naar Ajaccio, 't welk een wezenlijke tak van handel is. Zonder, als in de oudheid, onder de bescherming van nimfen te staan, hebben de bronnen, in de schatting van het publiek, iets heiligs. Er wordt nooit iets aan bedorven, en dáár zelfs waar de werken van ingenieurs, door kwaadwilligheid zijn vernield geworden, bleven de waterleidingen toch geeerbiedigd. Ook werd een kweekeling van den Priester paramel, die voorgaf bronnen te kunnen ontdekken, met groote vreugde ingehaald, en men wedijverde hem geld te brengen, om aanwijzigingen te verkrijgen. Zijne beloften werden met kinderlijk geloof als Godspraken ontvangen, en er worden nu op eene plaats waarvan ik later gewagen zal, aanzienlijke werken aangelegd, op 't woord van dezen man, die voorgeeft er onderaardsche wateren te voelen vloeijen.

Van het woud van Aytone ben ik, door Eviso, naar Otta gereisd, de vermaarde helling van de Spelonca afdalende. Otta ligt op den bodem van eene inderdaad verschrikkelijke diepte, waarheen men van de hoogten des wouds afdaalt langs eene eindelooze ladder, dwars door op en over elkander geworpen klompen steenrots, waar alleen het muildier een vasten tred heeft. Ik heb in de Alpen steiler wegen naast dieper afgronden gezien, maar geen zoo afschuwelijken er aangetroffen. Daar beginnen ook de zonderling doorsneden rotsen, en die

{==599==} {>>pagina-aanduiding<<}
gedaanten en vormen van druipsteen waarvan ik gesproken heb.
Gelijk men op Corsika de Zwitsersche valleijen niet vindt, zoo vindt men er ook niet de bekoorlijke kaashutten en goede verblijven, die, als door betoovering, zelfs op de eenzaamste plekken van Zwitserland het oog verrassen. Als ik hier bij 't afklimmen der Spelonca plotseling een scheut in de knie had gekregen, die mij als aan den grond nagelde, zoo als mij dat bij 't afdalen van den Reichenbach gebeurde; of als ik er door een vreeselijk onweder, gelijk in de groote Scheideck, ware verrast geworden, te vergeefs zou ik er om eene draagbaar geroepen, of op een goed avondmaal en bed gehoopt hebben. Otta is een afgesloten land, zonder andere middelen tot gemeenschap met de beschaafde wereld, dan de afgrijselijke wegen waarvan ik spreek, en langs welke men vier uren lang trekken moet, om er te komen, of om 't te verlaten. Er is geen schijn van herberg, en men moet tot de Corsikaansche gastvrijheid toevlugt nemen, als men niet onder den blooten hemel slapen wil; maar die gastvrijheid ontbreekt er ook niet. Mijn reisgezel, dien de Staatsomwentelingen uit de Poolsche dalen op dezen vuleanischen bodem hebben geworpen, had hier toevallig een bloedverwant van den kant zijner vrouw, die haar zoo wat in den drie-en-dertigsten graad van maagschap bestond, maar die toch broederlijk ijverig was om ons te ontvangen, en met onze paarden te herbergen. Toen wij den volgenden morgen hem bedankten, zeide hij eenvoudig: ‘Het is mijn pligt. Zijt gij niet een bloedverwant van mijne vrouw, en is die Heer niet uw reisgezel?’
Ik dacht het verschrikkelijkste, dat er van wegen bestaat, gezien te hebben. Toen wij de Spelonca waren afgedaald, maakte ik onzen gids een kompliment over zijn geleide; maar hij antwoordde dadelijk: ‘Gij zijt er nog niet! Gij zult eens zien, als wij aan de rots komen!’ - In weerwil van mijn vertrouwen op den man, meende ik, dat hij nu zondigde in grootspraak; maar 't was niets dan zuivere waarheid.

{==600==} {>>pagina-aanduiding<<}

Eenige uren lang kruipt het pad over en langs rotswanden door de zee bespoeld, gaat dan een poos over hare kruinen, en daalt vervolgens af in digte bosschen, waar het oog bijna geen licht meer ziet. Eensklaps worden de rotsen zoo steil en hoog, dat het onmogelijk zou zijn verder te komen, als er niet gelukkig eene spleet ware, door welke het pad kan worden vervolgd; maar die spleet is zoo naauw en vol korte bogten, dat een paard, maar iets grooter dan het Corsicaansche, er volstrekt niet zou kunnen wenden.
Uit dezen doolhof daalt men, langs een in de rotsen gehouwen trap, naar eene fraaije vlakte, op welke het dorp Piana ligt, dat een ruim uitzigt heeft over de zee. Van Piana naar Cargese is de weg gemakkelijk. Deze aloude volkplanting der Grieken draagt zonder twijfel nog sporen van haren oorsprong; maar is toch zoodanig vermengd geraakt, dat niets haar uiterlijk onderscheidt, behalve dat de gronden er beter bebouwd zijn; - men vindt er geene ledige ruimten, maar de geheele vlakte met tarwe-, garst- en roggevelden, wijngaarden en tuinen overdekt.
Er is bij Ajaccio nóg eene zwavelbron, de Guitera, die niet zoo warm (36o), minder sterk in zwaveldeelen, en zachter voor de huid is dan de Guagno. Zij is ook overvloediger en ontwikkelt meer gaz. Maar hier heeft de kunst nog niets gedaan, om de Natuur te gemoet te komen. Het water borrelt uit den grond op in een open vergaarbak, en loopt van daar in eene vuile diepte. Niets is minder aanlokkelijk dan zich dáár te baden; het water, bij de bron helder, ziet daar zwart en troebel uit, en de lijders die zich in dien poel begeven, vinden er zelfs geene beschutting tegen het branden der zon; de gegoedsten weren er hare stralen af door hun regenscherm op te zetten. Bij die bron ondervond ik eene akelige teleurstelling. Ik had de reis er heen te voet gedaan, eerst door het fraaije dorp Bastelica, in 't gebergte, onder 't lommer van een kastanjebosch gelegen; toen door de Guarccta, eene nog ongerepte wildernis van hout, meestal eiken, die, vermits er geen middelen

{==601==} {>>pagina-aanduiding<<}
zijn om er partij van te trekken, van ouderdom vergaan; aan den oever van een water, de Bisschopsfontein, die uit eene rots voortkomt, had ik een schraal en sober maal gebruikt, en naderde nu, afgemat van moeheid, hitte en honger, de Guitera. Een uur lang genoot ik, in mijne verbeelding, 't zoo dikwerf gesmaakt genoegen van mij te dompelen in een bad door de Natuur gevormd, dat het ligchaam zoo voelbaar versterkt en de pijnlijke, met stof bedekte leden zoo aangenaam verfrischt.... helaas! toen ik hijgend de bron bereikte, vond ik niet alleen dien naren, onzuiveren, drabbigen poel, maar, tot overmaat van ramp, in denzelven eene melaatsche; eene oude, afzigtige gedaante, voor wier kwaal ik terugdeinsde. Het gezigt van een wild dier zou mij minder ontroerd hebben dan dat van die weerlooze ongelukkige, en ik verwijderde mij haastig, om uit hare nabijheid te komen.
Ik hoopte mij door een goed ontbijt schadeloos te stellen; maar eene tweede, niet minder harde teleurstelling wachtte mij. Er is geene herberg bij die bron, en in de twee of drie hutten, daar, voor de zieken opgeslagen, was volstrekt niets te eten. Wij moesten ons dus vergenoegen met een stuk droog brood en 't overschotje van een worst, dat mijn gids nog in zijne tasch vond.
Evenwel is de bron Guitera gezocht. In het gunstig saizoen stroomen de zieken er heen en behelpen er zich zoo goed zij kunnen; huisvestende in loodsen of onder tenten, en alles meêbrengende wat zij tot ligging en voeding behoeven. Ik heb in 't terugkeeren eene geheele karavaan ontmoet met muilezels, even beladen alsof men op een togt was door de groote woestijn. Het Bestuur zou wèl doen spoedig eenige kosten aan die bron te besteden; al ware 't maar alleen tot daarstelling van eene ruime loods, of zelfs maar goed afdak, om de lijders bij hunne aankomst dadelijk op te nemen. Er is onmenschelijkheid in, hen geheel ontbloot te laten.
Na mijn armelijk maal moest ik vijf uren gaan om

{==602==} {>>pagina-aanduiding<<}
weder op den grooten weg te komen en eene goede herberg te vinden. Ik was afgemat, uitgeput en weinig geschikt om de schoonheden der Natuur te bewonderen: een leêge maag bluscht alle geestdrift uit en verdooft alle vuur. Ons onsterfelijk deel is geheel ondergeschikt aan onze stoffelijke behoeften. En toch het landschap tusschen Guitera en Grossetta is schoon, en het dal van Tarao is rijk en prachtig in plantengroei; de boomen zijn er zoo grootsch en verscheiden, en het geheel is zoo afwisselend, dat ik er toch door bekoord werd en den weg nog kort vond. Ik werd niet moede die heerlijke boomen te bewonderen; dáár zag ik eiken en kastanjes, prachtiger en grooter dan ik ooit gezien had, ongeloofelijk groote ruimten overschaduwen. Op Corsika zijn inderdaad monsterachtig groote kastanjeboomen; ik heb er gezien wier stammen niet minder dan vijftien mêtres (Nederl. el) omtrek hebben, en naar men zegt zijn er nog dikkere. Die kolossussen zijn ook merkwaardig om 't wonderlijke van hunne vormen; hunne stammen gelijken meer naar rotsstukken dan naar voortbrengselen van het plantenrijk; sommigen zijn geheel hol en zouden wel aan tien menschen eene onbekrompen schuilplaats kunnen verleenen. De verrotting, of het vuur der herders, heeft hen aangetast, hun binnenste vernield, en hunne voornaamste takken afgebroken. Inwendig verteerd staan zij daar als kolossale kagchelpijpen, maar uit die holle, schijnbaar dorre ligchamen groeijen scheuten en takken op, zoo krachtig en frisch, alsof ze uit den grond-zelven waren opgekomen.
Al de kastanjeboomen langs den weg dragen òf blijken van beschadiging, òf wanstaltige uitwassen, òf zijn vol gaten. Dat zijn oude, overgroeide, of nieuwe wonden van kogels, daar zij doorgaans tot mikpunten dienen bij de oefeningen met het geweer, de gewone uitspanning der Corsikanen.
De bronnen van Guagno en Guitera zijn niet de eenigsten in het arrondissement van Ajaccio; bij de poort der stad is er eene van geheel anderen aard, want men

{==603==} {>>pagina-aanduiding<<}
vindt, op Corsika, al de verscheidenheden der minerale wateren bijeen. De andere zijde der bergen biedt er soorten van aan, die gewoonlijk niet dan ver van elkander worden aangetroffen, maar die de Natuur in dit bevoorregte land heeft bijeengevoegd.
De scheikundige ontbinding der minerale wateren van Corsika is in langen tijd niet geschied; zij is ook zeer onvolledig en zou op nieuw, volgens de vorderingen in de wetenschap, gedaan moeten worden.




III.

Californië.

De opmerkzaamheid is te San-Francisco nu, Mei 1852, eeniglijk gevestigd op de volksverhuizing naar Californië, die met meer drift dan ooit hervat wordt. De bevolkingen der oevers van den Stillen-Oceaan nemen er op nieuw sterk deel aan; Chili niet minder, en China dreigt met eene geheele overstrooming van goudzoekers. De Wetgeving, die te Sacramento zetelt, heeft dáárom de bewoners van 't Zuiden eene belasting van drie piasters (f 7.50) per maand opgelegd. Allen die doorzigt hebben zijn 't eens, dat er een stevigen slagboom moet worden opgerigt tegen de koperkleurige rassen van het Hemelsche ryk, die zich gereed maken om bij millioenen naar deze streken tot goudzoeking over te komen. Sedert drie weken ontmoet men, om zoo te spreken, niet anders dan Chinezen op onze straten. Drie duizend zijn er in weinig dagen aan wal gestapt; vijf duizend zijn er nog in aantogt; talrijke reisgezelschappen vereenigen zich in de havens van het Middelrijk, en geloofwaardige berigten kondigen aan, dat er twintig duizend alleen uit de haven van Canton zullen overkomen. De Gouverneur heeft derhalve bij de Kamers in eene uitvoerigé memorie de noodzakelijkheid betoogd om die verhuizing te weren, daar zij het land bevoordeelen noch ontwikkelen kan. De Chinezen brengen levensmiddelen voor den tijd van hun verblijf mede, te weten: rijst, suiker en thee. Hunne komst draagt dus niets bij tot de welvaart van den handel

{==604==} {>>pagina-aanduiding<<}
of tot dien van den Staat; want als zij geen dienst vinden, en hunne provisie hebben opgeteerd, keeren zij eenvoudig terug. Hoe karig hun loon, als zij werken, in de schatting van een Europeër zij, voor hen is 't eene soort van fortuin. Velen verhuren zich als arbeiders voor een zekeren tijd, tegen 3 à 4 piasters per maand, en dat is veel voor hen, daar zij als landbouwers, te huis, niet meer dan de waarde van één piaster kunnen verdienen.
De Chinezen hebben den Gouverneur, in een Manifest, nog veel uitvoeriger dan zijne Memorie, beantwoord, en er vormt zich, onder de inwoners, eene partij in hun belang. De Amerikanen kennende, geloof ik, dat die partij veld zal winnen, en dat de onbeperkte vrijheid, die elken landverhuizer in de vrije Vereenigde Staten van Noord-Amerika verzekerd is, eenmaal ook het deel der Chinezen zal worden, in weerwil van alle tijdelijke beperkingen.
De verhuizing te land, uit de Vereenigde Staten over 't Rotsgebergte, zal ook aanmerkelijker worden dan ooit. Deze togt, nog maar weinig jaren geleden zoo vol gevaren, is thans gemakkelijk: de wegen zijn gebaand, de pleisterplaatsen gereed, en de landbouwers aan de Missouri in het Westen, gaan in grooten getale, met hunne gezinnen, op weg naar de goudstreken aan den Oregon en in Californië. Niettegenstaande de menigvuldige teleurstellingen, zullen die streken toch steeds het goudland zijn; en zoo lang er goud in de wereld is, zal het ook de verbeelding begoochelen en de hoofden doen draaijen.
Terwijl van zoo vele kanten de landverhuizing haren stroom naar Californië rigt, vertrekken ook vele bedrogenen en ontmoedigden van dáár, in de hoop op betere kansen elders. Geheele scheepsladingen van goudzoekers stevenen naar Australië; niet omdat de goudäderen daar inderdaad rijker zijn, maar omdat zij er, door hunne afgelegenheid, den naam van hebben. Er worden ook schepen in Oregon uitgerust, met oogmerk om het Koningin-Charlotte-eiland te onderzoeken en te ontginnen.

{==605==} {>>pagina-aanduiding<<}
Het geslacht der Noordwestelijke Amerikanen is onvermoeibaar en zijne hebzucht kent geene grenzen. Langzamerhand wil 't geheel dit vaste land overmeesteren, dat het beschouwt als zijn natuurlijk eigendom. Zoo 't waar is, gelijk velen zeggen, dat het genoemde eiland rijke goudäderen bevat, zal die dorre plek welhaast de Amerikaansche vlag op hare nu nog onherbergzame kusten zien ontplooijen, en talrijke scharen van gelukzoekers zullen er dan heengaan om die plek te overvolken, en die vlag met hunne lange vuurroeren te beschermen.
De Fransche goudzoekers hebben den blik gewend naar de Mexicaansche provincie Sonora, die, zegt men, rijker dan eenige andere in goudmijnen is. De oorden waar die mijnen zijn, worden door een dertigtal Indiaansche stammen bewoond, onder den naam van Apachen bekend, die tot heden onoverwinnelijk zijn gebleven, en de provincie dikwerf benaauwen. Onlangs zijn twee benden Franschen, de eene van tachtig, de andere van dertig man, van San-Francisco naar Guyamas, de eenige haven aan de kust van Sonora vertrokken, om die streken aan de Apachen te gaan betwisten. De eerstgemelde bende heeft de plaats bereikt, en is door de inwoners en de Regering van 't gewest met opene armen ontvangen; maar te zwak om den voorgenomen strijd aan te vangen, heeft zij zich te San Antonio - vroeger om de invallen der Indianen verlaten - nedergezet, en den landbouw opgevat, om te kunnen leven tot er versterking komt. Volgens een brief van een der hoofden van de onderneming heeft de Gouverneur van Sonora hun al de gronden geschonken, die onder San Antonio hebben behoord, met de noodige gereedschappen voor den landbouw, zaden, en vee, en levensmiddelen voor zes maanden. Door hunne zwakheid in getal echter loopen zij groot gevaar hunne vruchten door de Indianen te zien vernielen, als zij misschien gereed staan om die in te zamelen. Deze uitrustingen waren ook slecht, of liever in 't geheel niet berekend, en het is niet waarschijnlijk, dat de deelhebbers in staat zullen zijn om iets ernstigs te ondernemen, of iets daar te stellen dat

{==606==} {>>pagina-aanduiding<<}
hen overleeft. Een derde onderneming wordt er nu te San Francisco met hetzelfde doel, maar op beteren voet, uitgerust. Een jong en onverschrokken officier, de Heer racuset, die er 't hoofd van is, heeft vergunning van het Mexicaansche Gouvernement voor die expeditie, uit vier honderd ondernemende mannen zamengesteld. Hijzelf is een man van moed, die in Algiers heeft deel gehad aan bijkans al de gevechten, door welke dat landschap voor de beschaving gewonnen is. Bovendien is hij een scherpzinnig denker, en bekwaam Schrijver. Zijne bekenden zullen met verwondering maar niet zonder welgevallen van de onderneming hooren, door welke hij nu den toegang denkt te openen naar het eenige gedeelte van Noord-Amerika, dat nog onbekend is gebleven.

IV.

Dahomey.

Tot aanvulling van hetgeen in No. XII van dit Tijdschrift, over dat Afrikaansche Koningrijkje is medegedeeld, volgt hier nog het eene en andere uit de aanteekeningen van den Engelschen Medae. Doctor, j. m'leod, die te Whydah, in 1805 en eenige jaren later, aan 't hoofd is geweest van eene faktorij tot inkoop van slaven.
Met de feesten en vermakelijkheden - zegt hij - worden daden van barbaarschheid vereenigd, die de beschaafde mensch niet aanschouwen kan zonder afgrijzen, en vurig doet verlangen dit gedeelte van Afrika verlost te zien van de onwetendheid, die de oorzaak is van deze gedrogtelijke gewoonten. Zij komen alleen voort uit de heerschende verkeerde begrippen omtrent de onsterfelijkheid, het leven na dit leven, en de betrekking der levenden tot de dooden. Om aan zijne voorvaderen de dienaars te zenden, die zij in de andere wereld kunnen noodig hebben, offert de Koning jaarlijks een zeker getal menschen op, en 't is te midden der feesten, dat die afschuwelijkheden plaats vinden.
Nabij het paleis worden in eene uitgestrekte ruimte

{==607==} {>>pagina-aanduiding<<}
stellaadjen opgerigt. Daar nemen de Koning, zijn hof en de blanken plaats. Elk slagtoffer wordt met de handen op den rug gebonden, onder 't geleide van een priester, die geheimzinnige woorden prevelt, te voorschijn gebragt, en knielt. De beul, gewapend met een breed zwaard, treedt dan toe, en houwt 't met éénen slag 't hoofd af, en bij elken houw juicht de menigte van vreugde en bewondering over de grootheid en magt des Konings. Dit tooneel wordt nog verlevendigd door een woesten hoop, die rondom de stellaadjen danst; maar als iemand van deze springers uitglijdt, wordt hij terstond uit den kring gerukt, en onthalsd; zonder dat dit eenige stoornis in den dans te weeg brengt.
Gewoonlijk kiest men de slagtoffers uit de krijgsgevangenen; maar als er niet genoeg zijn worden de ontbrekenden uit de onderdanen genomen. De lijken der verslagenen worden onbegraven gelaten voor de roofvogels en wilde dieren; maar de hoofden worden gebruikt tot versiering van het Koninklijk paleis, dat meer dan een half uur in omtrek heeft, en dus in dit opzigt véél aan onderhoud kost.
In 1715 versloeg Koning adahoenza, in een gelukkigen krijgstogt, een groot getal Badagrezen, wier hoofden hij voor zijn paleis bestemde. De zwarte architect vergiste zich in de berekening en schikking dier ornamenten, en wilde, toen hij een poos gewerkt had, de zaak op nieuw regelen, en de hoofden verder van elkander plaatsen. Maar de Koning wilde er niet van hooren, en merkte aan, dat er hoofden in overvloed waren te krijgen, om 't werk op den aangevangen voet voort te zetten, en stelde inderdaad de hoofden van 127 Badagrische krijgsgevangenen dadelijk ter beschikking van den bouwmeester.
Koning bossa ahaddi deed den gang naar zijn slaapvertrek met menschenschedels bevloeren. Hij zeide, dat 't hem een vermaak was dagelijks de hoofden van overwonnen vijanden met voeten te treden. De rand van den muur in dat slaapvertrek was van hunne kinnebak-
{==608==} {>>pagina-aanduiding<<}
ken gemaakt. Van vrees voor spoken of geestverschijningen hebben de Dahomeyers geen denkbeeld.
Niet alleen bij feesten worden menschen geofferd; maar zoo dikwijls de Koning 't berigt van eenige gebeurtenis aan zijne voorvaderen wenscht te doen toekomen, vaardigt hij eenen bode aan hen af, door dengenen te doen onthoofden, die zich 't digtst bij hem bevindt. Dikwijls zendt hij dien eersten bode nog een tweeden na, om te verbeteren of aan te vullen wat hij den eersten verkeerd heeft gezegd, of wat hij vergeten heeft. - Maar de jaarlijksche afzending van nieuwe dienaren aan de overledene Koningen wordt als een zoo heiligen pligt beschouwd, dat niets den Koning zou kunnen overhalen, om dien achterwege te laten. Ook tegen den hoogst mogelijken prijs zou hij geen der voor hen bestemde slaven of gevangenen willen sparen.
Daar de Koning 't regt heeft om ieder dien hij verkiest terstond te doen onthalzen, is niemand in geheel Dahomey een half uur zeker van zijn hoofd. Alleen de Tamegan (Eerste Minister) maakt eene uitzondering op den regel. Deze is de eenigste persoon dien de Koning 't hoofd niet willekeurig kan laten afslaan. Een oud gebruik wil, dat hij die tot dezen rang stijgt, verzekerd zij dit zoo belangrijk ligchaamsdeel te zullen behouden. Het oogmerk van die instelling is, welligt, dat de Eerste Minister den Koning de waarheid zal kunnen zeggen, zonder vrees.
Zoo wreed en onverbiddelijk als de Dahomeyers zijn ten aanzien van vijanden, zoo deelnemend en beleefd zijn zij voor de Europeanen. Als een Europeaan in de hoofdstad ziek wordt zendt de Koning zelfs, dagelijks, eenen groot-officier van de kroon, om naar diens toestand te vernemen, en alles aan te bieden wat tot herstel van zijne gezondheid kan dienen.
De wetten van Dahomey zijn gestreng. Laster of valsche getuigenis wordt er gestraft met den dood, en het lijk van een zelfmoordenaar wordt niet begraven, maar aan de wilde dieren toegeworpen.

{==609==} {>>pagina-aanduiding<<}

Al de gewesten en steden hebben hunne eigene Magistraatspersonen, Cabocirs, die het regt uitoefenen; doch buitengewone gevallen worden voor den Koning gebragt, en door hem, zonder hooger beroep, beslist. - De Gouverneur van een gewest, die van pligtverzuim was overtuigd geworden, werd veroordeeld om eenige maanden lang zich niet te mogen scheren, wasschen of de nagels knippen, en om daarna, in dien staat van haveloosheid en onreinheid, gedurende acht dagen voor 't paleis aan de kaak te staan.
De huwelijken hebben er plaats als bij de meeste wilde volken. De man koopt zijne vrouw voor eene som gelds evenredig aan hetgeen zij ten huwelijk brengt. De veelwijverij is geoorloofd, en heeft geene andere grenzen dan 't vermogen des mans. Na den afloop der wittebroodsweek, worden de vrouwen uitgezonden om 't land te bearbeiden. Heur lot is niet veel beter dan dat der gewone dienstboden. Zij mogen ook hunne echtgenooten niet anders naderen dan met betuigingen van de diepste onderwerping. Als de vrouw haren man iets toereikt werpt zij zich op de knieën en ziet hem op de nederigste wijze aan. De verpligting om gestadig te knielen maakt, dat de knieën der vrouwen er even sterk als hare hielen zijn vereelt.
Als een mindere zijn meerdere wil groeten werpt hij zich voor hem op de knieën, slaat driemaal in de handen, en klapt met de vingers vlak voor zijn gezigt, zoo als men in Europa zou doen, om iemand te beleedigen. (⋆)

{==610==} {>>pagina-aanduiding<<}

Wij eindigen met te gewagen van eene bijzondere soort van Afrikaansche vrucht, die in Dahomey overvloedig gevonden wordt, maar na herhaalde en steeds mislukte proefnemingen beschouwd moet worden ongeschikt te zijn, om verplant, of zelfs maar ingelegd of geconfijt te worden. Men noemt haar de Cerasus oxyglycus. Zij gelijkt veel naar eene koffijboon, en laat uren lang een zoeten smaak na, zóó sterk, dat hij azijn als in wijn, en den wrangsten citroen als in den zoetsten oranjeappel verkeert. In 't algemeen vindt men in Dahomey een grooten overvloed van alle soorten van vruchten, en op vele plaatsen eene weelderigheid en wasdom in 't plantenrijk, van welke men zich in Europa geen denkbeeld kan vormen. In geheel 't land vindt men geen steen van de grootte eener noot. Hoe diep men ook grave, men vindt niets dan roode turfaarde, zonder eenige rotsachtige zelfstandigheid. Zulk een grond, door de stralen der keerkringzon verwarmd, moet wel verbazend rijk zijn in voortbrengselen. De stammen van sommige boomsoorten hebben er zulk een omvang, dat de inboorlingen, nabij de meren, er kanoos van maken, die van zestig tot honderd menschen kunnen bevatten. Zulke boomen tot eene geweldige hoogte geklommen, en met digt gebladerte bedekt, leveren een indrukmakend gezigt op. Ook het suikerriet verkrijgt er een buitengemeenen omvang. Dat het onkruid en de wilde planten er even zoo welig tieren behoeft wel niet verzekerd te worden; maar wie zou denken, dat het kruidje roer mij niet er de schadelijkste van allen is door zijne snelle voortplanting. De grond echter is er zoo mild, dat hij overvloedig in de behoeften der bevolking voorziet, hoewel hij schier nergens bebouwd wordt dan in den omtrek der steden.




De Kozak-koning.

I.

Drie dagen geleden was de Boyaard boris teruggekomen van Moskou, en sedert drie dagen volgden drink-
{==611==} {>>pagina-aanduiding<<}
gelagen met muzijk, dans en dartele buitensporigheden, elkander onafgebroken op, om de tegenwoordigheid te vieren des meesters op het landgoed van Zara, zijne voornaamste bezitting. De edelen uit den omtrek waren genoodigd, en op hunne Ukrainsche rossen, door Siberische honden gevolgd, aangekomen. De lijfëigenen zwoegden om hunne tirannen genoegen te geven. Scharen dienaars droegen gestadig wild, visch en druiven van Kasan op; anderen vulden onverpoosd de bokalen. De feestzaal stroomde van wijn, en schudde van 't getier en geschater, terwijl geweld plegende speurknapen van hut tot hut in 't dorp gingen, om voor de opgewonden heeren de schoonste dochters en vrouwen der lijfëigenen op te eischen. Zelfs bevalen de ruwe meesters in die dagen, niet zelden den vader om zijne dochter, den man om zijne gade, den bruidegom om zijne verloofde op hunne kasteelen te brengen.
Er zijn tegenwoordig in Rusland, gelijk elders, menschlievender heeren, die aan geestbeschaving edele gevoelens paren, een grootmoedig gebruik van hunne bezittingen maken, en er lust in vinden om hunne ondergeschikten te beschermen en te ondersteunen; maar de gebeurtenis die wij verhalen, is voorgevallen onder de regering van iwan den Vreeselijken, in de 16de eeuw; en in boris zien wij een dier ongevoelige, onwetende, zedelooze grooten, wier leven, zonder eenig bewijs van Godsvrucht, in zinnelijke geneugten werd doorgebragt. Hij kon lezen, schrijven, noch denken, noch zich ergens mede bezig houden; de helft des jaars was hij te Moskou, kruipende voor den Czaar en diens bevelen ontvangende en met slaafsche ijver volbrengende: - gelukkig indien de Czaar zich eens verwaardigde hem met een genadigen hoofdknik te beloonen.
Als de winter voorbij was verliet hij 't Kremlin en Moskou, om naar zijne landgoederen terug te keeren. Dan stelde hij zich voor zijne halfjarige dienstbaarheid schadeloos. Van slaaf werd hij oppermagtig beheerscher: alles bukte dan voor zijnen wil, al de bewoners van Zara gehoorzaamden zijne minste wenken en poogden,

{==612==} {>>pagina-aanduiding<<}
uit vrees, zijne grillen en onbeteugelde driften te bevredigen.
Op het oogenblik waarvan wij spreken was de zwelgpartij ten top gestegen. De gasten joelden, schreeuwden, vloekten en wierpen vlammende blikken op de vrouwen, die naar boris bevel voor hen zongen en dansten. Het geraas van toasten en brekende glazen klonk door de liederen der lijfëigenen en de wilde toejuichingen van den dans.
Eensklaps zweeg het lied, de dans hield op, en eene diepe stilte verving het dol getier der uitzinnigen. Alle blikken vestigden zich op een man, die onverschrokken, zonder eenige vergunning van den Boyaard, in het midden der feestelingen verscheen.
- Wat wilt gij? - vroeg hem boris met een blik, die van duivelsche woede schitterde - Wie heeft u vergund in uws meesters huis te komen?
De man tot wien hij sprak was ruim vijftig jaren oud. Zijne eenvoudige maar knappe kleeding droeg evenmin teekenen van overvloed als van armoede. De uitdrukking van zijn gelaat, en de vaste houding, die hij behield, wekten ieders verbazing en nieuwsgierigheid.
- Heer! - antwoordde hij met eene stem, die gewoon scheen om te bevelen - men heeft mijn eenig kind, mijne dochter hier heen gevoerd; ik kom haar halen, om haar terug te brengen naar de woning die zij nooit had moeten verlaten.
- Als men uwe dochter hier gebragt heeft, dan heeft men daar wèl aan gedaan, ellendige slaaf! Men heeft dan mijne bevelen uitgevoerd, en gij moogt er trotsch op zijn, dat men ook haar heeft uitgekozen, om het feest der wederkomst van uwen meester te veraangenamen.
- Gij vergeet onze overeenkomst, Heer! ik ben uw lijfëigene niet. Ik ben een Donsch kozak. Toen, in het vorige jaar, de zon onze weilanden had verbrand, ben ik, met mijne landslieden, tot u gekomen. Ik heb u den arbeid onzer handen aangeboden, voor de vergunning, om onze paarden in de wouden van Zara te doen grazen. Gij hebt daarin toegestemd, en zoo hebben hon-
{==613==} {>>pagina-aanduiding<<}
derd mijner broeders uwe velden behouwd, uwe vijvers uitgebaggerd, en het wild in uwe bosschen aangefokt. Beveel en wij zullen nog meer doen, maar laat onze kinderen in eere, en geef mij het mijne terug.
De Boyaard niet gewoon zulk eene taal te hooren, gaf zich de moeite niet er op te antwoorden; maar wees den Kozak met het enkele woord ‘vertrek!’ naar de deur.
- Ik zal niet gaan zonder mijne dochter. - antwoordde deze.
Boris, ten halve beschonken, kon zich naauwelijks staande houden, maar het stoute antwoord van een man, dien hij als zijn slaaf beschouwde, hergaf hem al zijne krachten. Hij wierp den ongelukkigen vader eene flesch in het aangezigt, en trad met gebalde vuisten op den vermetelen aan, die zijne bevelen durfde weêrstreven. De edele gasten grepen naar de messen, om den Boyaard te helpen.
Het bloed liep langs de kaken des vaders, die te vergeefs zijne dochter terug eischte. Evenwel, noch de dreigende houding des Boyaards, noch de opgeheven messen der gasten, noch de beleediging hem aangedaan, schenen hem in zijn besluit te doen wankelen. Hij bleef nog immer staan, en sprak niet meer, maar op zijne gelaatstrekken kon ieder zien, welk een hevige strijd in zijn binnenste woedde. Hij geleek naar een standbeeld, dat in zijn val hen verpletteren kan, die 't pogen neder te werpen. Geen enkele beweging verraadde overigens zijne wanhoop. Na eenige weifeling vertrok hij; niet als een laffe vlugteling, maar als een gekwetste leeuw, die, eer hij zich wreekt, zijne wonden onderzoekt, om te weten of hem nog krachten tot een nieuwen aanval overblijven.
De aangezetenen juichten boris toe; hem ter eere werden nieuwe toasten ingesteld, de muzijk en dans werden hervat, en na weinige minuten was de kozak vergeten.

II.

- Neem deze gouden keten van mij aan, en vergeet

{==614==} {>>pagina-aanduiding<<}
het gebeurde voor altijd! - sprak eene jonge dame tot den kozak, toen hij 't slot verlaten zou, en nam van haren sneeuwblanken hals een rijk sieraad, dat zij hem aanbood. Het was de echtgenoote van den Boyaard: een weldoende engel voor ongelukkigen; niet minder schoon van ziel dan van ligchaam. Dikwerf had zij den arm van haren woesten gemaal weêrhouden, als hij op 't punt stond een wandaad te plegen, en als hare bemiddeling te laat kwam trachtte zij, met Christelijk mededoogen, wat de woesteling misdreven of bedorven had te lenigen, of te vergoeden. Zij geleek eene zeldzame bloem, bij toeval in het midden der dorre steppen en wilde bosschen ontloken.
De kozak had van de gade des Boyaards hooren spreken; hij wist dat zij de landlieden en lijfëigenen hielp en troostte; dat zij de weldoenster was der armen, en eene moeder der weezen; maar hij zag nu voor de eerste maal die jonge, schoone en liefdadige vrouw. De waardigheid van hare houding en 't zachte medelijden in hare blikken troffen hem diep, en nu vooral verwonderde hij zich, dat eene zoo aanzienlijke dame deel nam in het lijden van een man uit het volk.
Maar gelijk hij kalm was gebleven bij bedreigingen, zoo bleef hij, ten minsten uiterlijk, ook kalm bij dit bewijs van medelijden. Na een oogenblik van stil beraad wierp hij een blik op de ondergaande zon, en zeide:
- Behoudt uw goud, edele vrouw! ik heb er geene behoefte aan; maar het aanbod er van kwam uit uw hart, en als gij waarlijk met mij bewogen zijt, breng dan gij-zelve mij over een uur een glas water.
Die weigering van 't geschenk en dat zonderling verzoek verwonderden de goedhartige olga. Zij kon niet begrijpen hoe zulk een man haar goud weigerde en haar zulk eene dienst vergde; daarom aarzelde zij eene poos, doch uit welwillendheid stemde zij er eindelijk in toe.
- Ik zal 't u brengen. - sprak zij.
- Dat is goed.
- Waar zult ge zijn?

{==615==} {>>pagina-aanduiding<<}

- Beneden, aan den trap.
- Over een uur?
- Over een uur.
Toen ging de edele vrouw weêr in haar vertrek, en de Kozak verliet het kasteel, maar bleef in den hof.

III.

Een uur na dat gesprek was het avond, en de maan noch eenige ster verlichtte het uitspansel. In het kasteel wierpen honderden waskaarsen hun licht op het dolzinnige feest; maar buiten zag men niets, dan hier en daar de flikkerende wapenen en de bliksemende oogen van kozakken, die er zich rondom verzamelden. Al hunne harten en blikken zochten yermak, den ongelukkigen vader, hun opperhoofd, wiens naam in de geschiedrollen van 't Noorden staat opgeteekend, als dien van den vermaarden kozak, wiens loopbaan naar een drama gelijkt. Zij begon met eene misdaad, die hij door zijne verovering van Siberië deed vergeten; maar voor welke hij straffe leed door de wreede ondankbaarheid van den Czaar, die zich zijne overwinningen toeëigende, en den overwinnaar vermoordde.
De man, die de eer van zijne dochter had willen redden, was deze yermak. Met angstige beklemdheid luisterde hij, of niet uit het gejubel een noodgeschrei van zijn kind zou opgaan. Zijn hart sloeg alsof het zijne borst wilde verbrijzelen; zijn blik staarde nu eens op den trap langs welke de gade van boris komen moest, dan weder naar den hof, waar zijne onderhoorigen bijeen waren.
- Wij zijn gereed. - fluisterde een kozak hem toe.
- Goed.
- Geef dan het teeken.
- Nog is het geen tijd.
De man die genaderd was ging behoedzaam naar zijne kameraden terug, om de uitbarsting van hunne wraakzucht nog eene wijle in bedwang te houden.
Eenige oogenblikken daarna klonk een doordringend

{==616==} {>>pagina-aanduiding<<}
gegil in het kasteel; een gegil dat yermak door de ziel sneed, zijn stalen borst deed sidderen, en zijn ijzerhard ligchaam schier ineen deed zinken. Dat was 't geschreeuw van zijn kind om hulp. Het was de hartverscheurende kreet harer magtelooze verdediging en wanhoop. Een dof gemompel der kozakken scheen te vragen: ‘Yermak! wat toeft gij? wij zijn hier! Één woord, en uwe dochter is gewroken!’ - Maar zwijgend en zonder beweging de oogen op den trap gevestigd bleef hij staan. Eindelijk kwam de gade van den Boyaard met het glas water, dat de Kozak gevraagd had, in hare hand. Meteen grijpt yermak haar aan, en voert haar weg, terwijl hij een schel gefluit doet hooren, dat het bepaalde sein is voor zijne wraakgierige wapenbroeders.
Het teeken is naauwelijks gegeven, of op eens, als door toovermagt ontstoken, verlichten honderd pek- en zwaveltoortsen den omtrek. Brullend vliegen de kozakken, hunne wapens zwaaijende, er mede in het kasteel, stichten brand op honderd plaatsen, en snellen weêr naar buiten om de vlugtenden terug te drijven in het vuur. Welhaast staat de gevloekte woning geheel in vlammen. In doodsangst zoeken de Boyaard en zijne gasten behoudenis in de vlugt; maar te vergeefsch: al de uitgangen zijn bewaakt; de dood is zoo wel buiten als binnen. Zijne dienaren en lijfëigenen, die hem vervloeken, roept hij om bijstand aan; maar zij gehoorzamen hem niet meer. Hij schreeuwt om wapens, maar alles staat in brand. In het vuur teruggeworpen of afgemaakt, komt hij om, met al wat zich in 't kasteel bevindt, en yermaks kozakken, hunne wraak voltooid ziende, dansen rondom den blakenden bouwval en eindigen zingend de schandelijke liederen der edelen; bij den beker aangevangen, maar afgebroken door den dood.
Toen de bewoners der naburige dorpen de opstijgende vlammen zagen, vlogen zij ter hulp en te wapen; maar eer zij op de plaats kwamen, waren de kozakken reeds afgetrokken, de weduwe van boris, door yermak uit erkentenis gespaard, met zich voerende.


{==617==} {>>pagina-aanduiding<<}

IV.

- Het is nu acht dagen dat gij jammert en bloedige tranen weent, edele vrouw! - sprak yermak tot olga - ik bid u bedaard te zijn, en u-zelve te sparen. Zoo gij denkt van mijne gezellen iets te vreezen te hebben, dwaalt gij. Elk hunner eert u, en ik zweer, dat wie u niet met eerbied bejegenen mogt, zijne stoutheid met den dood zou bekoopen. Als ge voor mij beeft, doet ge als een kind. Gij hebt mij niets kwaads gedaan, waarom dan zou ik u haten? Ik ben integendeel uw schuldenaar; want gij, de gade van een magtig Heer, hebt niet geweigerd water te brengen, tot lafenis van een armen kozak. Om die weldaad heb ik u gered, en zoo lang ik leef zal er geen haar van uw schoon hoofd vallèn.
Olga bad, en zweeg.
- Wij hadden u in de vlakten van Zara kunnen laten; misschien ware dat beter geweest, maar het gebeurde is niet weder ongedaan te maken. In de steppen, die wij doorrenden, mogt gij niet achterblijven, want gij zoudt er van honger zijn omgekomen. Maar denk toch niet, dat gij in de magt zijt van roovers, zonder godsdienst en geloof! Zie rond: mijne kozakken bidden, en zijn, onder bekwame leiding, tot groote daden in staat.
Inderdaad lagen al de krijgslieden van yermak geknield; velen met de oogen ten hemel geslagen, en sommigen baden luide: ‘Heere! Heere! wees ons zondaren genadig!’
- Ik verlaat Rusland - vervolgde yermak - want hier zouden gevangenschap en de afgrijselijkste folteringen mij wachten. Ik ga naar het Noorden een uitgestrekt, vruchtbaar, rijk land veroveren, door heidenen bewoond, die aan geesten en toovenaars gelooven. Daar wil ik het Kruis van christus planten, en Koning zijn van Staten grooter in omvang dan die van den Czaar iwan. Dan kunt gij naar Moskou vertrekken, rijker dan ooit, door de schatten die ik u zal medegeven. Gij zult dan, indien gij wilt, met de schoonste martervellen, met

{==618==} {>>pagina-aanduiding<<}
de heerlijkste bonten, naar het Kremlin gaan, en in mijnen naam aan den Vorst van Rusland een verbond voorstellen. Droog dus uwe tranen; want de taak die ik voor u bestem is edel, en het lot, dat ik voor u bereid is grootsch.
Olga dacht een oogenblik, dat yermak krankzinnig was geworden; maar toen zij dacht aan zijn leger, reeds zes duizend man wèlgewapende kozakken sterk, en dat gestadig nog talrijker werd, terwijl dat heir aan elken wenk van zijn opperhoofd gehoorzaamde; en toen zij den man, die tot haar sprak, zijn rustig voorkomen, zijn denkend voorhoofd, zijne doordringende oogen, en zijne herculische gestalte beschouwde - toen begreep zij, dat die man, welke door haren gemaal als een slaaf was behandeld, inderdaad veroveraar, apostel, wetgever en koning worden kon, en zij stond op en sprak met onderwerping:
- Beveel; ik zal gehoorzamen.

V.

Het leger van den kozak trok dag en nacht voort, en nam slechts zoo veel rust als noodig was voor de paarden, en om de noodige mondbehoeften te verzamelen. Een rijke Natuur bood hun welige weigronden aan; en de overvloed van visch, wild en voedzame vruchten voorzag hen ruim van al het noodige op den geheelen togt. Zoo trok yermak, zijne straf ontvlugtende, den roem te gemoet. Het leger kwam zonder eenig ongeval te Tourinsk, waar japanzia, Koning der Tartaren en Wogulen, al zijne krijgsbenden verzamelde om 't den doortogt te betwisten. Toen werden de bloedige tooneelen vernieuwd, welke den inval der Spanjaarden in Amerika hebben gekenmerkt. De moed, het getal, en de wanhoop moesten zwichten voor de wonderen der krijgskunst. De vuurwapenen van yermaks soldaten verstrooiden de verbaasde Siberiërs, die, verschrikt door den donder der moordende losbrandingen, op de vlugt sloegen; ten deele ook als helden stierven, na te vergeefsch eene worsteling te heb-
{==619==} {>>pagina-aanduiding<<}
ben beproefd, tegen wapenen wier uitwerking zij kenden noch begrepen.
Vruchteloos bezwoeren hunne toovenaars de afgoden; vruchteloos spraken zij vervloekingen uit tegen hunne schrikbarende vijanden. De magt van japanzia bezweek voor die van yermak. Tourinsk werd ingenomen; Tioumeen opende zijne poorten voor de triomferende benden. Alleen koutchoum, de Khan van Siberië, bleef nog weêrstand bieden; hij riep de gansche bevolking van 't Noorden, in naam der bedreigde godsdienst op; wees op de verbrande steden en dorpen, en vereenigde, onder 't bevel van zes Tartaarsche Vorsten, twintig bevolkingen aan de boorden van den Tobol, om zijne hoofdstad Sibir als het laatste bolwerk der onafhankelijkheid van het Noorden te verdedigen. De strijd duurde drie dagen; maar een volkomen zegepraal voltooide yermaks triumf en zijne heerschappij over Siberië.
Zulke overwinningen echter behaalt men niet zonder verlies; de gevechten, hoe schitterend ook, hadden het leger van yermak zoodanig verzwakt, dat hij, in de hoofdstad Sibir het Kruis plantende en op den troon stijgende, nog maar eenige honderden der deelgenooten in zijne daden rondom zich had. De krijgsvoorraad, in welken de kracht zijner wapenen lag, was bijkans uitgeput, en de overwinnaar voorzag, dat hij spoedig geene soldaten en geene wapenen meer zou kunnen bezitten. Maar zijne schranderheid vond nieuwe bronnen van magt. Hij maakte zijne overheersching aangenaam. Regtvaardig, edelmoedig, vergevensgezind, gaf hij de overwonnen volken, die tot dus verre zonder wetten hadden geleefd, wijze instellingen, en hun die voor afgoden heefden, leerde hij den eenigen God kennen, als almagtig, regtvaardig en liefderijk jegens allen. Die Vorsten, welke hij met de wapenen niet had kunnen ten onder brengen, onderwierpen zich vrijwillig aan de heerschappij van zijn verstand. Zij kwamen naar Sibir terug, en zwoeren geknield den Kozak, Koning en Apostel, gehoorzaamheid en trouw.


{==620==} {>>pagina-aanduiding<<}

VI.

- Verheug u, olga! Ik kan nu mijne beloften vervullen. Ga naar Moskou, en breng vijftig wagens, met de schoonste pelterijen, en de kostbaarste voortbrengselen van Siberië, onder 't geleide eener sterke wapenmagt, naar het Kremlin.
Olga was met deze bestemming niet zeer ingenomen. Zij had zich reeds aan haren nieuwen toestand gewend, en beschouwde niet zonder bewondering den kozak, die zulke woeste volken gebreideld en zoo vele afgodendienaars tot het geloof aan christus bekeerd had. Moskou, dat zij vroeger beminde, joeg haar nu schrik aan. In yermaks nabijheid werd zij als eene Koningin geëerd, en hij wilde dat zij naar den wreedsten Czaar zou gaan; den Czaar in de Russische geschiedenis als de verschrikkelijke gebrandmerkt.
- Wat gaan Moskou en de Czaar u aan? - sprak olga - Regeer in rust over het uitgestrekte rijk, door de wapens en 't genie aan uw gezag onderworpen. Wat hoopt gij van iwan? Hij heeft den dood van boris niet vergeten en zal u dien nimmer vergeven.
- Ik word oud, olga! - was 't antwoord - en God zal mij welhaast tot zich roepen. Met mijn dood kan het gebouw, dat ik heb opgerigt, weder instorten. Ik wil niet dat deze bekeerde heidenen tot hunne afgoden terugkeeren, en weder aan hunne toovenaars en waarzeggers gelooven. Leg mijne geschenken aan de voeten des Czaars; zeg hem, dat ik vergiffenis verzoek voor mijne wraakoefening; en dat hij slechts soldaten en krijgsvoorraad heeft te zenden om het rijk van mij over te nemen en aan Ruslands kroon te hechten. Ik wil de vrucht mijner overwinningen aan hem afstaan. Dat is mijn onherroepelijk besluit. Ga dus en doe alzoo.

VII.

Iwan de Vreeselijke was een der bloeddorstigste tirannen die ooit over Rusland hebben geheerscht. Tot zijn

{==621==} {>>pagina-aanduiding<<}
vermaak deed hij beeren tegen het volk loslaten, en lachte dan regt hartelijk over den doodsangst der vlugtende vrouwen en kinderen. Om zijn dolk te beproeven stak hij er zijne pages mede, dat zij 't bestierven. Weêrspannige steden deed hij verbranden en slechten, en ongehoorzame bevolkingen tot den laatsten man uitroeijen. Hij maakte zich-zelven opperpriester en dwong zelfs den patriarch, het hoofd der Kerk, om als zoodanig de knieën voor hem te buigen. Alle Russen maakte hij soldaat, en elke nabuur was zijn vijand.
De heerschzuchtige sprong op van vreugde toen hij, van olga, yermaks onderwerping vernam. Even listig en wantrouwend als gierig en naijverig, veinsde hij om de bereiking van zijn doel te verzekeren. Hij gaf voor, den Koning van Siberië in persoon te willen danken, en noodigde hem daartoe aan zijn hof, en yermak doorzag den strik niet. Hij ging naar Moskou. Bij zijne aankomst kwam de Keizerlijke hoofdwacht in 't geweer; van alle Kerken werden de klokken geluid; de stad werd geïllumineerd; al de straten door welke hij trok, waren met bloemen bestrooid, en de Czaar-zelf ging den kozak-veroveraar te gemoet. Men riep Hozanna overal waar hij voorbijkwam.
- Wees gegroet, Czaar! - sprak yermak - Ik breng u den schepter van Siberië. Heersch over dat uitgestrekte rijk. Reeds behoort u de helft der aarde. Welhaast zal er maar ééne kudde en één herder zijn.
Maar gelijk 't eenen Koning betaamt boog hij, dus sprekende, geene knie, en nam hij ook de vilten muts niet af, die zijn grijs hoofd bedekte.
- Wees gegroet, Koning van Siberië! - antwoordde iwan - Om u te toonen hoe zeer ik u vereer, bied ik u mijn Koninklijken mantel aan, en wil dat gij dien dragen zult in de tegenwoordigheid van geheel mijn Hof.
Elk bewonderde de grootheid van den Kozak, en de edelmoedigheid des Czaars.

VIII.

Alvorens de terugreize aan te nemen, wilde yermak

{==622==} {>>pagina-aanduiding<<}
een weinig uitrusten. Om 't hofgewoel te ontwijken verliet hij de hoofdstad, en zonderde zich af in eene eenvoudige hut, aan den oever der Moskwa. Over zijn woelig leven nadenkende, herdacht hij zijne overwinningen, zijn roem, en 't edel gebruik van zijne magt; doch in weerwil van zijne veroveringen knaagde een worm aan zijn hart. Hij kon 't niet vergeten, hoe hij, om zijne wraaklust te koelen, zijne dochter, zijn eenig kind, in de vlammen had doen sterven. Die smart verbitterde al zijne vreugde. Gaarne zou hij 't overige zijner dagen onbekend en ver van de menschelijke zamenleving hebben doorgebragt. Gelukkig kon hij niet worden, maar zijne smart zou dragelijker zijn, indien olga hem wilde vergezellen. Hij was gewoon haar bij zich te zien. Toen hij aan den oever van den Tobol gewond nederstortte, was het aan olgaas zorgen, dat hij het behoud van zijn leven te danken had. Maar de edele vrouw is te Moskou vrij, onder de bescherming van den Czaar - hoe zou zij nog aan den ouden kozak kunnen denken?
Zoo waren yermaks bepeinzingen, toen hij olga overhaast zag naderen.
- Vlugt! - riep zij hem toe - Vlugt! De Czaar komt met zijne beulen!
- Waarom zou ik vlugten? Welk kwaad heb ik den Czaar gedaan? - antwoordde yermak - Als een schrander Staatkundige zal hij mijne hut door zijne tegenwoordigheid willen vereeren.
- Neen, ik ken hem! Ik heb 't vermoorden van den Bisschop van Novogorod, van kankrin, en van andachef aanschouwd; dezelfde mannen van toen zijn bij hem! Het is de dood die u nadert.
- Gij bedriegt u! - hernam yermak - en wat verschilt het mij ook. Ik ben oud, mijne hand kan het zwaard niet meer voeren; mijn hoofd is te zwak voor eene kroon. Wat verschilt het mij dan? Dat hij kome. Het leven is mij tot een last.
- Hoe! - riep olga uit - en de volken van het Noorden! Wat zal hun lot zijn als gij sterft?

{==623==} {>>pagina-aanduiding<<}

- Ik heb mijne taak volbragt, het is die van anderen haar te vervolgen.
- Red u ten minste voor hen die u beminnen!
- Niemand zal op mijne grafstede weenen.
Olga wierp zich aan zijne knieën en sprak, schreijende:
- En ik dan?
Deze weinige woorden beteekenden: denkt gij dat ik ongevoelig ben? Heb ik vergeten dat gij het zijt, aan wien ik mijne redding, mijn leven heb te danken? Wie heeft mij beschermd, wie duizend malen in de steppen en woestenijen voor mij gezorgd? Wie heeft mij doen eeren en achten door ruwe menschen, voor welke niets heilig is? - Ja, die drie woorden zeiden ook nog: denkt gij, dat ik het genie niet waardeer, dat gehoorzaamheid aan barbaren, liefde tot den naasten aan heidenen heeft ingeboezemd? Er lag ook nog dit in: leef yermak! ik zal uwen verzwakten arm steunen, want ik vergeet niet hoe hij 't zwaard voerde en den schepter zwaaide; gij moogt uw grijs hoofd op mijnen schouder laten rusten; want ik herinner mij hoe 't schoon was onder de muts der kozakken en onder de kroon van Sibir. Ik zal uwe dochter, uwe vriendin, uwe slavin wezen.
De oude Kozak had nimmer 't glas water vergeten, dat de gade van boris hem, in het kasteel van Zara, had gebragt. Alles wat hij voor haar gedaan had, beschouwde hij als pligt. Nimmer dacht hij het medelijden, door de edele vrouw aan een ongelukkigen kozak betoond, naar waarde te vergelden. Toen hij dus olgaas tranen zag, toen hij ontdekte, dat hij ook voor háár geen vreemde was; dat ze zijn leven verdedigde, gelijk hij 't hare verdedigd had, toen voelde hij zich gelukkig. Maar toen hij vergelijkingen maakte: - hare jaren en de zijnen; zij, zoo schoon, zoo vol leven, en hij zoo digt bij het graf! - sprak hij met aandoening:
- Verlaat mij, olga! Laat den grijsaard aan zijn lot over! Keer terug naar het Kremlin! Gij zult het schoonste sieraad wezen van iwans hof! Dáár vindt gij uwe wereld, uw geslacht, uw geluk!....

{==624==} {>>pagina-aanduiding<<}

- Mijn geslacht zijt gij, yermak; mijne wereld is uwe hut; - er is geen geluk voor mij zonder u!
Op die woorden voelde yermak een nieuw leven door zijne aderen stroomen. Hij wenschte niet meer te sterven; zijn aanzijn had nieuwe bekoorlijkheid voor hem gekregen. Hij vloog op, om zijne wapenen te grijpen; om zijn leven te verdedigen; om 't te betwisten tot het uiterste aan zijne moordenaren.... Maar het was reeds te spade; zijne hut was reeds omringd; iwan de Vreeselijke stond reeds voor hem.
- Eindelijk heb ik u, gij Koning van Siberië! - riep de Czaar uit - Ik heb u in mijne hoofdstad ontvangen als een Vorst, als een broeder. - Ik heb uwe schouderen met mijn Koninklijken mantel omhangen; maar wij hebben nog eene rekening te sluiten! - Ellendige! Gij hebt voor uwen Czaar en meester durven verschijnen, zonder de knie te buigen? Zonder uw hoofd te ontblooten? - Welnu, ik zal u een hoed van ijzer op 't hoofd doen zetten, ten eeuwigen teeken van uwe vermetelheid. - Hij sprak, zijne slaven schoten toe, en yermaks hoofd was verbrijzeld door den hamer eens beuls.

Eenige minuten later was er niemand meer bij het lijk des grooten Kozaks, dan eene weenende vrouw. Zij had voor den man, wien men, in elk ander land, een gedenkteeken zou hebben opgerigt, om zijn naam te vereeuwigen.




De Monaco. (⋆)

De Souvereine Staat van Monaco is, om zijne tegenwoordige Staatkundige onbeduidendheid, niet zelden een

{==625==} {>>pagina-aanduiding<<}
voorwerp van bespotting, en toch heeft 't óók zijne geschiedenis en een eigen Nationaal lied, dat gemaakt is na eene belangrijke overwinning, en zelfs een tijd lang de lievelingsdeun is geweest van napoleon. - In 1804 schafte hij de Republikeinsche krijgsliederen af. De Marseillaise werd op de slagvelden van Austerlitz, Friedland en Wagram niet gehoord; maar toen er de veldheer zijne vijanden zag vlugten, floot hij-zelf de Monaco.
De oorsprong van dat lied lag in de volgende gebeurtenis.
De Vorsten van Monaco stonden onder de bescherming van karel V - doch waren vrij.
De voogden van Vorst honorius II, wiens vader in 1605 was omgebragt, hadden een verdrag met Spanje gesloten, om voor den jongen Vorst, tot aan zijne meerderjarigheid, Monaco te bewaren. Er was dus in de hoofdstad Monaco eene Spaansche bezetting, maar toen de Vorst meerderjarig geworden was weigerde Spanje Monaco te ontruimen, en hield dat als ware 't voor zichzelven in bezit, tot groote ergernis ook van de bevolking. Eindelijk kwam er een Vorst op den troon, die op middelen peinsde om het Spaansche juk af te werpen. Zijn raadsman corbon, een naar het uiterlijke middelmatig vernuft, maar inderdaad een wijs, voorzigtig en ondoordringbaar man, tot stoute en beslissende ondernemingen bekwaam, werd heimelijk door hem naar Parijs, aan den Kardinaal de richelieu afgevaardigd, en door dezen geslepen Staatsman met groote welwillendheid gehoord. Het Fransche Hof had reeds 't ontwerp gevormd om Spanje ook in Monaco tegen te werken, en werd in dat plan alleen gehinderd door 't moeijelijke der belegering van eene stad, die, op eene steilte gebouwd, onneembaar geacht werd.
De richelieu deed, na deze onderhandeling, te Marseille schepen, krijgsvoorraad en soldaten verzamelen, om tot de bevrijding van Monaco mede te werken zoo ras de Vorst haar uitvoerbaar zou achten. Dit alles kon echter niet geschieden zonder de opmerkzaamheid te trekken van de tegenpartij. De Gouverneur van Milaan,

{==626==} {>>pagina-aanduiding<<}
er van verwittigd door een nabestaande van den Hertog van Savoije, toen een vijand van Frankrijk, gaf er kennis van aan den Spaanschen bevelhebber te Monaco, opdat hij zijne waakzaamheid zou verdubbelen. Die Spanjaard echter dacht zoo weinig aan de mogelijkheid en waarschijnlijkheid der onderneming, dat hij voor het gedrag van den Vorst van Monaco bij den Gouverneur instond, en het gerucht, dat hij iets vijandigs in den zin zou hebben, aan onkunde en kwaadwilligheid toeschreef. Dit antwoord, door den Vorst onderschept, bewees hem dat zijn plan geen geheim meer was, en hij dus de uiterste omzigtigheid betrachten, maar ook zoo spoedig mogelijk handelen moest.
Hij gaf aan de schepen te Marseille nieuwe bevelen, toonde in het openbaar te Monaco een neêrslagtig gelaat, en wendde voor, de omstreken zijner gemeenten van Roque-brune en Meudon te willen verlossen van roovers, die er de rust des Lands verstoorden en de veiligheid der burgers in gevaar bragten. Onder dien dekmantel deed hij eenige werkelijk misdadige of verdachte personen vatten en te Monaco gevangen zetten; doch vermits hun getal te klein was voor zijn oogmerk, vulde hij er de gevangenissen verder met onschuldigen. Naauwelijks was dit geschied, of de Spanjaarden-zelve begingen toevallig eene daad die den val van het Spaansche gezag verhaastte. Zij vorderden betaling van drie maanden soldij, die zij beweerden aan hen verschuldigd te zijn. Honorius veinsde, en noemde hunne vordering regtmatig; maar zwoer hen: buiten staat te zijn, om de schuld te voldoen. Hij sloeg hen eindelijk voor, naar Roquebrune en Meudon te trekken, rijke dorpen, waar de belastingen nog niet betaald waren; daar zouden zij meester zijn en naar welgevallen handelen om het verschuldigde te bekomen. Zich houdende als diep getroffen door de ontberingen der soldaten, zeide hij, liever zijne nalatige onderdanen prijs te willen geven, dan de wakkere verdedigers van zijne Souvereiniteit langer te zien lijden.
Opgewonden door dat aangenaam verlof gingen zestig

{==627==} {>>pagina-aanduiding<<}
Spanjaarden naar Roque-brune, en even zoo vele naar Meudon. De bezetting van Monaco werd daardoor genoeg verzwakt, om den Vorst met vertrouwen te vervullen in het gelukken zijner onderneming.
Hij noodigde de overgebleven Spaansche Officieren aan een gastmaal in zijn paleis, en onthaalde ook de soldaten. Hunne tafels waren met krachtige spijzen bedekt, en de koppigste wijnen werden hun met milde hand geschonken. Het feest duurde den nacht door, tot dat ver de meeste krijgslieden beschonken en buiten staat waren om dienst te doen. Nu werden de gevangenissen geopend, de gevangenen ingelicht, van wapenen voorzien, en naar het paleis geleid. Zij vielen met geestdrift op de bezetting aan. De officieren verdedigden zich wanhopend, zoodat zelfs de Vorst meer dan eens gevaar liep; maar na een hardnekkigen strijd van twee uren waren al de wachtposten ingenomen, de officieren weerloos, en de meeste onder-officieren en soldaten gedood. Zoo werd Monacoos Vorst meester in zijne hoofdstad, en hij bezette haar verder met nog een paar honderd landlieden, die gewapend toestroomden om de onafhankelijkheid van den Staat, onder hunnen wettigen Vorst te helpen veroveren. Corbon daagde welhaast ook op met de schepen te Marseille uitgerust, en voltooide de vrijheid des Lands.
Deze wèlgelukte opstand van het kleine Monaco tegen het reusachtige Spanje maakte veel geruchts in Europa. De Italiaansche Vorsten vreesden de nabuurschap der Franschen, en de Hertog van Savoije deed den zegepralenden Vorst schitterende aanbiedingen in waardigheden en geld, om hem de vrucht zijner overwinning te doen opgeven; maar deze sloeg die met fierheid af. Het versiersel der Orde van het Gulden Vlies zond hij terug aan den Gouverneur van Milaan, met deze schriftelijke bijvoeging ‘Ik geef den Koning van Spanje terug wat ik van hem ontvangen heb; hij vergunne mij te behouden 't geen mij behoort.’ Kort daarna bezocht de Vorst Koning lodewijk XIII in het leger te Perpignan, en werd er met groote onderscheiding ontvangen.

{==628==} {>>pagina-aanduiding<<}

Het verdrag, op den 8 Julij 1641 geteekend, hield in; dat Frankrijk de hoofdstad met eene bezetting van 500 man zou bewaren, voor den Vorst van Monaco en zijne wettige opvolgers, die er ook bestendig en uitsluitend het bevel zouden voeren; dat lodewijk XIII den Vorst zou verheffen tot Pair (⋆), en met een landgoed en een bepaald jaargeld, op andere domeinen gevestigd, begiftigen; dat des Vorsten zoon eene compagnie en evenredig jaargeld zou ontvangen; en dat de Koning, in de haven van Monaco, twee galeijen zou onderhouden ter dienste van den Vorst, om zijne regten ter zee te handhaven. Zoo werd hem zijne Souvereine regering voor altijd gewaarborgd, terwijl lodewijk hem bovendien het lint zijner Orde en 25000 kroonen schonk, tot schadeloosstelling voor zijne bezittingen in Spanje, die verbeurd werden verklaard.
Ten gevolge van dit verdrag kwamen 500 Franschen met den noodigen krijgsvoorraad binnen de hoofdstad. Zij waren er naauwelijks of eene Spaansche galei, wier bevelhebber van het gebeurde onkundig was, liep in de haven binnen, en werd prijs verklaard. De Koning van Spanje bood den Vorst acht honderd duizend kroonen, indien hij zich weder onder de zoogenaamde Spaansche bescherming wilde begeven; maar te vergeefsch. Zulke aanzienlijke voorslagen bewijzen het toenmalig gewigt van dit schijnbaar nietige Vorstendom. Frankrijk heeft het sedert tot in 1815, dat is gedurende anderhalve eeuw, bezet gehouden.

Bladvulling.

Frederik de Groote beval den Stenden van Valengin eene uitspraak te vernietigen, bij welke een hunner leeraren was afgezet, omdat hij geleerd had, dat de helsche straffen niet eeuwig zouden duren. Maar de Stenden verklaarden die leer niet te willen dulden, bewezen hun regt, en zeiden van hunnen kant gaarne te zien, dat de uitspraak bleve. Toen schreef hun de oude frits spijtig genoeg terug: ‘Welnu, mijne waarden! als gij allen volstrekt eeuwig verloren wilt zijn, zie ik 't ook heel gaarne.’





{==629==} {>>pagina-aanduiding<<}

Mengelwerk.

Olivier Cromwell en zijne verdedigers.

Door J.H. Sonstral.

Wie een mensch uit lijfsgevaar redt wordt met achting genoemd, en geprezen. Menschlievende Maatschappijën, niet zelden ook Vorstelijke personen, reiken aan de moedige redders, uit naam der menschheid, niet tot belooning, maar als hulde, gedenkpenningen uit. Wat verdient dan wel hij, die van den schandpaal de eer redt van een groot maar miskend man, op wien eene blaam rust, pijnigender en duurzamer dan de gloeijende afdruk van het noodlottig ijzer op 't schouderblad eens misdadigers; omdat de laatste, doorgaans onbekend, zijne schande kan verbergen, maar de eerste, overal bekend, als een kaïn rondzwerft? Méér dan goud, aller erkentelijkheid behoort merle d'aubigné (⋆) ten deel te worden. Hij heeft een man in zijne eer hersteld, wiens deugden zelfs voor ondeugden doorgingen. Hij heeft olivier cromwell in de achting der menschheid geréhabiliteerd, en daardoor voltooid wat carlyle en macaulay loffelijk begonnen waren. Engeland juicht den Zwitser dankbaar toe, die 't den Brit onmogelijk maakt jegens eenen edelen landgenoot langer onbillijk te blijven.
Twee onzer Godgeleerde Tijdschriften hebben, reeds vóór dat eene vertaling van zijn werk verscheen, uit het oorspronkelijke breede opgaven van den inhoud medegedeeld. Wie ze las werd er mede ingenomen en verlangde naar het werk-zelven. Zoo ging het ook ons, te meer omdat ons oordeel over cromwell niet gunstig was. Macaulay bragt 't

{==630==} {>>pagina-aanduiding<<}
wel aan 't wankelen, maar er bleven bezwaren over, die wij bij de aankondiging zijner voortreffelijke geschiedenis van Engeland hebben open gelegd. Hij won méér ons verstand dan ons gemoed. Merle, zoo als hij overtuigt en te gelijk, van zijn hoog godsdienstig standpunt, overreedt, heeft die bezwaren weggenomen. Eene kennis als die waarmede hij is toegerust, en een historisch-kritische blik zoo als hem van nature en door veeljarige studie eigen is, maken 't bijkans ondenkbaar, dat hij, behalven welligt in enkele bijzonderheden zou kunnen feilen; en de erkende hoog ernstig gestemde godsdienstige zin des Schrijvers maakt 't onmogelijk te onderstellen dat hij iets anders dan 't geen hém waarheid is zou kunnen geven. Het tegendeel zou den Schrijver nog dieper doen zinken, dan de diepte is der verachting, waaruit hij zijnen held heeft opgetogen.
Billijk vraagt ieder, maar vooral hij die zijn eigen oordeel moet terug nemen: vanwaar dat algemeen zoo ongunstig gevoelen over den Protector? - Het antwoord is: uit den laster. Ware de contra-revolutie cromwell-zelven op het lijf gevallen; ware hij gestorven als karel I: het medelijden zou hem weldra gespaard, verschoond, eindelijk als martelaar der vrijheid vergood hebben. Maar hij stierf in vrede, en kort daarna verdrong weder het Koningschap de Republiek, die haren beschermenden arm verloren had. Wat de triomferende partij niet vermogt tegen den levende, wreekte zij op den doode. Men gaf zijne assche aan de schande, zijne gedachtenis aan de verachting prijs.
De terugwerking in het zedelijke was zoo groot, dat van toen af aan zedeloosheid voor deugd, verachting van de Christelijke waarheid voor levenswijsheid, en godsvrucht voor huichelarij goldt. Cromwell was godvruchtig geweest, ergo: een huichelaar. En daar niemand zich opdeed die de valschheid der gevolgtrekking in het licht plaatste, wijl de republikeinen met den Protector gebroken hadden, de pausgezinden in zijne vernedering juichten, de royalisten in hem altijd den rebel, Koningsmoorder en overweldiger verfoeiden, werd de meening

{==631==} {>>pagina-aanduiding<<}
aangaande hem van lieverlede éénsluidend, zoodat eindelijk niemand er meer aan dacht te vragen: of de bron wel zuiver was, waaruit het gevoelen over hem was opgeweld. In ons Vaderland had de Protector geene vrienden, en het is slechts weinigen gegeven voor vijanden in de bres te springen. Het is zelfs wel eens pijnigend voor het zedelijk gevoel, als de man dien men haat een braaf man is. Brender à brandis hield hem voor een huichelaar; een wezenlijke wolf in lammerenvel, die de vrijheid onderdrukte. Bilderdijk noemde hem ‘de Engelsche tiran.’ Bij den Nederlander zat een oude wrok over de beperkende scheepvaartwet, en de ongelukkige oorlog, die ons Vaderland meer schade dan schande berokkende; terwijl de vrienden van oranje hem de gehate acte van seclusie niet konden vergeven. Maar die tijden zijn voorbij. De feiten met hunnen indruk hebben uitgewerkt. De dag is gekomen, door cromwell, in een brief aan den Kolonel norton in 1646, voorspeld: ‘God zal mij te zijner tijd regtvaardigen.’ Merle heeft dat gedaan met hen die wij reeds noemden, en Engeland geeft op zijn woord den weerklank: ‘Cromwell is geregtvaardigd.’ (⋆)
Wij achten 't, na hetgeen reeds door anderen is geleverd, voor overbodig den inhoud van zijn werk op te geven. Liever zullen wij de indrukken mededeelen, die wij, 't lezende en herlezende, ontvingen, en tevens voorstellen wat en hoe wij, bij het licht dat de Schrijver nevens macaulay en carlyle ontstoken heeft, over cromwell denken.
De beschuldigingen tegen den Protector ingebragt kunnen wij tot de volgende zamentrekken:

I.als mensch was hij een geveinsde;

II.als krijgsman een wreedaard;

III.als Staatsman een heerschzuchtige;

IV.als Christen een dweeper, - en in alles een huichelaar.

Merle d'aubigné heeft ons overtuigd:
I. dat cromwell, als mensch, géén veinsaard is geweest.

{==632==} {>>pagina-aanduiding<<}

In het kind ligt de mensch. Dit is zoo waar, dat men eene zekere ledigheid gevoelt, wanneer men plotseling groote mannen op het tooneel ziet verschijnen, wier kindsche jaren in het onbekende verscholen liggen. Dit wisten ook zij, die, willens of onwillens, 't er op hadden toegelegd, aan olivier cromwell 't karakter van Satan te leenen. Zijn vroegste jeugd moest van die gehalte zijn, dat er een booswicht en huichelaar uit kón opwassen. Zijne latere levensbeschrijvers en beoordeelaars houden, met merle d'aubigné, de berigten, die van mond tot mond tot mond zijn gegaan over het ondeugend kind, den bandeloozen knaap, ‘voor anecdoten door menschelijke dwaasheid uitgevonden.’ Welwood houdt staande, dat hij zich niet schuldig maakte aan vloeken, en nog minder overgegeven was aan het spel, dat hij ver was, evenzeer van schraapzucht als van losbandige liefde. Men heeft het als een proef van fanatisme veracht, dat hij gewonnen speelgeld aan de verliezers terug gaf; maar wij zien, zóó als hij 't deed, er alleen verhoogden ernst des levens in. Van zijne belangloosheid en losheid van zucht naar rijkdom, getuigt zijn schrijven aan de Commissie der Lords en het Huis der Gemeenten voor de Iersche zaken, waarin hij aan aanbiedt, van een jaargeld, groot zestien honderd tachtig pond Sterling, gedurende vijf jaren, ieder jaar duizend pond uit te keeren, en van vijftien honderd pond achterstallige soldij afstand doet. Men wete, dat hij geenszins tot de rijke Lords behoorde, maar tot die landëdellieden, die het hunne van noode hadden. Men kon hem ook niet zoo als napoleon ten laste leggen, dat hij de grootheid zijner familie zocht. Zijne kinderen wenschtte hij - zoo als hij dit niet in 't openbaar, of in officiële stukken, maar in vertrouwelijk schrijven verklaarde - als vergeten burgers, ambteloos, op het land te zien leven.
Wie cromwell als vader in zijn gezin wil leeren kennen, zal hoogachting voor hem opvatten, uit de brieven, die hij schreef aan zijne kinderen.
‘Ik wensch’ - schreef hij aan zijne schoondochter dorothy - ‘dat uw beider voorname streven wezen zal

{==633==} {>>pagina-aanduiding<<}
den Heer te zoeken, en dat gij Hem dikwijls moogt bidden, dat Hij zich aan u openbare in Zijnen Zoon; en geef er dan acht op, wat Hij u antwoorden zal; want Hij zal tot uw hart spreken: indien gij er opmerkzaam op zijt. Ik wensch, dat gij uwen man moogt opwekken hetzelfde te doen. Wat de genoegens van dit leven en de uiterlijke omstandigheden aangaat: laat die bloot eene ondergeschikte plaats in uw hart innemen. Wees boven alle deze dingen verheven, door het geloof in christus; dan zult gij er het ware genoegen van kennen: doch anders niet enz.’
Is hier eenig spoor van geveinsdheid? In 't openbaar moge iemand veinzen met de tong of met de pen, maar wat reden om niet ongedwongen met de zijnen te verkeeren? En dan het p.s.: ‘Ik heb gehoord, dat gij onlangs eene miskraam hebt gehad. Wat ik u bidden mag, wees toch met rijtuigen voorzigtig. Maak liever van het kleine paardje van uwen vader gebruik, als gij wilt uitgaan.’ - Welk een aangenaam en vriendelijk licht werpt dat op zijne persoonlijkheid! - ‘Hoe verschilt deze teedere bezorgdheid van dien gestrengen blik en dat stalen voorhoofd, waarmede de Proteetor zich vertoont, als hij de vijanden tuchtigt der Republiek.’
Van die teederheid getuigen al zijne brieven, vooral die aan zijnen zoon richard. Als men ze leest, drukt men gaarne de hand des regtschapen mans, die de zijnen den eenigen weg aanwijst om voor tijd en eeuwigheid gelukkig te worden. Wij zouden in herhaling vervallen, als wij de brieven wilden ontleden, door den Schrijver in den loop der geschiedenis opgenomen; maar zij staan op hunne plaats als onweêrlegbare getuigen van cromwells inwendige waarde. Het waren geene Staatstukken, waarin elk woord gewikt en gewogen wordt; waarin dikwijls gevoelens worden nedergelegd, die effect moeten maken, en waarbij de steller belang heeft zijn ware denkwijze te verbergen, of de roerselen te verzwijgen, die hem aandrijven. Het zijn ook geen fragmenten uit een dagboek, waarin eigenliefde den toon geeft. Neen, 't zijn losse, ongedwongen uitstortingen des harten, die

{==634==} {>>pagina-aanduiding<<}
een vrijen blik naar binnen gunnen, en zoo als daar geloof, en liefde tot God en den naaste wonen, kunnen er ook gebreken wonen, ten gevolge van overdrijving, of van toestanden en omstandigheden; maar geveinsdheid en huichelarij vinden wij niet in den mensch die geeft wat hij heeft; die, rond en open, niet bedekt maar soms ruw genoeg uitspreekt wat hij is en wat hij wil. Die ruwheid deed hem ook doortasten en gestreng zijn.
Bezat hij als Veldheer onmiskenbare verdienste; was hij nog grooter als Regent: in zijn huis was hij 't grootste. Daar leefde hij als een vergeten burger. Vreemd aan de weelde des rijkdoms, was hij rijk in dien vrede welken de wereld niet geven kan. Matig was hij in genietingen, maar onvermoeid in den arbeid, en naauwgezet in het volbrengen zijner pligten. Uit neiging zou hij Constitutioneel geregeerd hebben; maar de partijschappen, die orde en rust bedreigden, noodzaakten hem zich als Dictator te doen gelden. Zijn uiterlijk had niet het fijne dat den edelman veelal onderscheidt, en zijne stem was niet welluidend, maar de kracht zijner rede beheerschte de overtuiging van anderen. Hij was toegerust met diepe menschenkennis, en maar weinigen zullen gelijk hij anderen, zelfs vijanden weten te winnen en te gebruiken. Met een adelaarsblik overzag hij zijne plannen, en zijne schranderheid faalde nimmer in de keuze der middelen.
Zoo was hij als mensch, krachtig, ruw, rond, maar niet geveinsd, en uit dien mensch ontwikkelde zich de krijgsman, de Regent, de Christen.
II. Dat cromwell, als krijgsman, géén wreedaard is geweest.
Ierland heeft óók zijn Bartholomeusnacht gehad met zijne moorden en gruwelen. Het Protestantsche Engeland dacht van het hof, waar henriette van Frankrijk de gehate mis bijwoonde, dat 't met eenen fakkel door den Paus gewijd de moordenaren had bijgelicht. Aan Koning karel werd het aangevraagde leger om de kannibalen te tuchtigen geweigerd, dewijl men beducht was, dat de trouwelooze Vorst die krijgsmagt zou bezigen, om

{==635==} {>>pagina-aanduiding<<}
de uitvaart van Engelands vrijheid te vieren. Ten einde het misbruik van 't Koningschap te fnuiken, voerde het Parlement zijne eischen ál hooger op, en wilde eindelijk, dat de organisatie van het leger en de benoeming der bevelhebbers, niet buiten zijn overleg zou geschieden. Dit ergerde den Koning, die 't liefst alleen regeerde, en hij eischte de uitlevering van hampden, pym, holles, haslerig en strode, vijf der bekwaamste en meest geziene leden van het Lagerhuis. Hij kwam zelfs in het Parlement met drie- à vierhonderd man om zijne offers te grijpen. ‘De vogels’ - zeide hij, hun afwezen met spijt ontdekkende - ‘zijn gevlogen!’ - Tot ongeluk voor den verblinden Koning werden zij door het opgewonden volk in triomf naar Westminster terug geleid. Karel verliet Withehall, maar de fakkel van den burgerkrijg was ontstoken, en de landëdelman van Huntingdon, die eenmaal zich tot regel had gesteld voor God en zijn Vaderland te handelen en te lijden, gespte het zwaard aan.
‘Eenmaal was een lid van het Lagerhuis van zijne zitplaats opgestaan, en had het Huis op eene eenigzins ruwe, maar niettemin warme wijze toegesproken. Zijn uiterlijk teekende niets bijzonders, en zijne kleeding was wel allerminst geschikt om hem eenige meerdere belangrijkheid bij te zetten. Lord digby, die zich over den Spreker verwonderde, boog zich heen over hampden, om hem naar zijn naam te vragen. Hampden, een mau van groote bekwaamheden en uitstekend oordeel, en die, naar baxter getuigt, ‘door vrienden en vijanden gelijkelijk erkend werd de voortreffelijkste burger van geheel Engeland te zijn’, antwoordde met een glimlach: ‘die slordige vriend, dien gij daar voor u ziet, spreekt maar zoo ruw weg gelijk het hem voor den moond komt; maar diezelfde slordige vriend zou, indien wij (hetgeen God verhoede!) ooit met den Koning moesten breken, zich als de grootste man betoonen van Engeland.’
Die ‘slordige vriend was olivier cromwell. Wie, gelijk zijn neef hampden, met hem te voren bijzonderen omgang had mogen hebben, was reeds lang overtuigd van de kracht van zijuen wil, en van den omvang van

{==636==} {>>pagina-aanduiding<<}
zijn genie. Hij begon beiden voor de Natie te ontwikkelen, door hetgeen hij deed als Lid van het Parlement. Weldra zou hij op 't oorlogsveld, en op 't veld der politiek en diplomatie, zich doen kennen als de grootste man van zijne eeuw, maar ook als een Christen, die onwankelbaar vaststond in zijn géloof.’ (⋆)
Den twee-en-twintigsten Augustus 1642, des avonds ten zes ure, plantte de Koning te Nottingham den Koninklijken standaard, die op hetzelfde oogenblik - ongelukkig voorteeken! - door den storm ter aarde viel, en riep zijn volk te wapen, om hem terug te geven wat hij-zelf niet wist te behouden. Cromwell kreeg den rang van Kapitein bij het leger der vrijheid. In plaats van te veinzen, zoo als in dergelijke toestanden gedaan wordt, daar men de wapenen tegen zijn Vorst zwaaijende, doorgaans zegt voor hem te strijden, kwam hij-zelf, met ruwe rondborstigheid, voor zijn doel uit. Hij achtte 't beneden zich het tegendeel te beweren van hetgeen hij ging doen: ‘indien bij geval’ - zeide hij, volgens clarendon - ‘de Koning zich bij een vijandelijk Corps bevinden mogt, dat ik zou moeten aangrijpen, zou ik mijn pistool even goed lossen op hem als op iemand anders. Zoo uw geweten u niet veroorlooft hetzelfde te doen, moet gij u niet onder mijne bevelen laten inschrijven.’
Wij willen niet met eene magtspreuk beslissen, of gewapend verzet tegen misbruik van magt in den Staat geoorloofd zij; maar huu, die 't betwisten, wenschen wij te vragen: of zij zich bij het Vaderland verdienstelijk maken, die er eene slavernij laten inwortelen, welke zij kunnen uitroeijen. Wie een kwaden boom niet met zijne handen uit den grond kan rukken, is die misdadig of dwaas, als hij de spade en bijl daartoe aanwendt? Maar hoe dit wezen moge: cromwell volgde die partij, welke hem regtvaardig scheen, en aan hem alleen had zij haren triomf te danken. Het Koninklijk leger, door cavaliers aangevoerd, behaalde overwinning op overwinning. Cromwell zag er de reden van. ‘Waarom zouden wij ook niet geslagen worden’ - zeide hij tot

{==637==} {>>pagina-aanduiding<<}
hampden - ‘hunne magt bestaat uit zonen van edellieden, jonkers, mannen van rang en mannen van eer, en onze lieden zijn veelal gewezene dienstbaren, die te oud zijn om langer te werken, en afgedankte knechts uit kroegen en bierhuizen. Ik ga daarin verbetering brengen. Ik zal mannen voor ons aannemen, die de vreeze Gods in hun binnenste omdragen, en wier geweten hunne krachtige drijfveer zal zijn; en ik verzeker u, dat zij niet zullen geslagen worden.’ - Hij hield woord. Hij bragt eene legermagt op de been, zoo als alleen gustaaf adolf er eene gehad had, en de oorlogskans was gewisseld. Godsvrucht woonde in dat leger, waarvan cromwell de bezielende geest was. ‘Deze lieden’ - zegt macaulay (⋆) - ‘matig, zedelijk en vlijtig van gedrag, en gewoon aan overleg, waren niet door den druk der armoede, niet door zucht naar verandering of naar ongebondenheid, niet door de kunstgrepen van werföfficieren tot het opvatten der wapenen genoopt geworden, maar door godsdienstigen en staatkundigen ijver, verbonden met den wensch naar onderscheiding en bevordering. Deze soldaten stelden - er hunne eer in, dat zij niet tot de dienst gedwongen waren, en dat hun hoofdoogmerk ook niet in het bejagen van geldelijk voordeel bestond; dat zij geen Janitsaren maar vrijgeboren Engelschen waren, die vrijwillig hun leven voor Engelands Godsdienst en vrijheden in de waagschaal stelden, en die geregtigd en verpligt waren, voor het welzijn der Natie te waken die zij gered hadden.
Voornamelijk onderscheidde zich cromwells leger van andere legers door de strenge zedelijkheid en godvruchtigheid waarvan alle gelederen doordrongen waren. De ijverigste royalisten hebben erkend, dat in dit zonderlinge leger geen vloek gehoord, geene dronkenschap, geen spel gezien werd, en dat het eigendom van den vreedzamen burger en de vrouwelijke eer, tijdens de langdurige soldatenregering heilig werden geacht. Werden soms buitensporigheden gepleegd, ze waren van geheel anderen aard, dan die waaraan een zegevierend leger zich ge-
{==638==} {>>pagina-aanduiding<<}
meenlijk schuldig maakt. Geen dienstmaagd had over de ruwe liefkozingen van de roodrokken te klagen. Geene ons zilverwerk werd uit de winkels der goudsmeden genomen. Maar eene Pelagiaansche preek, of een vensterglas met de beeldtenis der Moedermaagd met het Kind, bragt in de gelederen der Puriteinen eene opgewondenheid te weeg, waarvan de officieren slechts door de uiterste inspanning meester konden blijven. Een der grootste zorgen van cromwell was het, zijne piekeniers en dragonders te verhinderen om stormenderhand de kansels van leeraren aan te vallen, wier voordragt, om in de taal van dien tijd te spreken, niet kruijig was, en slechts te veel van onze hoofdkerken dragen nu nog de blijken van den haat, waarmede deze strenge dweepers (?) elk spoor van het Pausdom beschouwden.’
Is het wonder, dat Schrijvers van vernuft in hunne romans of poëzij zich vrolijk maakten met eene deugd, die misschien voor hen onbereikbaar was. Handeling en denkwijze grijpen in malkander. Toen ook in ons Vaderland vlootvoogden, zoo als de ruiter, op hunne zeekasteelen voor God ootmoedig de knieën bogen, werden er wetten tegen onmatigheid, vloeken enz. uitgevaardigd. Wij zeggen met onzen Schrijver: ‘De handeling kan niet goed zijn, bijaldien de denkwijze dat niet tevens is. Wanneer ik eene heldere beek ontmoet, dan besluit ik dat de bron zuiver moet zijn. De denkende, sprekende en handelende mensch vormt eene ondeelbare eenheid. Een kwade boom kan geene goede vruchten voortbrengen. Dit even wijsgeerig als Christelijk grondbeginsel is ten opzigte van olivier cromwell gedurig vergeten geworden.’
Men heeft hem, gezonden om het muitende Ierland, welks dweepzieke bewoners zich in het bloed van duizenden Protestanten hadden gebaad, te onderwerpen, van bloeddorstige wreedheid beschuldigd; maar zonder grond, of de zending-zelve verdient die blaam. Zijne gestrengheid in den beginne (en zijne hand was van nature niet met zijde bekleed) werd eene weldaad bij de uitkomst, en de plotselinge enkele slagen, die hij toebragt, bespoedigden de onderwerping van het geheel, en voorkwamen het

{==639==} {>>pagina-aanduiding<<}
langzaam maar eindeloos bloedvergieten. Hij kwam met het zwaard, en zijne roeping was, het verderf uit te snijden. Een oorlog verschoonend te voeren is onzin; men kan dat alleen als philantroop op een blad papier doen. Een beslissende slag, die op eens vele menschenlevens kost, bespoedigt den vrede, en verkort het lijden des oorlogs. De uitvinding van het buskruid heeft oogenblikkelijk menschenslagting bevorderd, en toch is de oorlog sedert op den duur minder moordend geweest. De schrik spaart het leven.
Hoe hij in den beginne te werk ging, mogen wij uit zijn eigen rapport vernemen bij het innemen van Drogheda. (⋆)
‘Velen der vijanden weken terug in Mill-Mount, een sterk kasteel, dat moeijelijk te naderen is, terwijl het zeer hoog ligt, geduchte wallen heeft en zwaar gepalisadeerd is. Daar binnen bevond zich de Gouverneur Sir arthur ashton, benevens verscheidene officieren van rang. Onze lieden ontvingen van mij het bevel, in den oogenblik dat zij de bestorming ondernemen zouden, om alles over den kling te jagen. Werkelijk gaf ik in de hitte van het gevecht de order, om niemand te sparen dergenen, die in de stad de wapenen droegen; en ik denk, dat mijne soldaten in dien nacht omstreeks tweeduizend man zullen hebben neêrgesabeld.
Onderscheiden officieren en soldaten vlugtten over de brug in andere gedeelten der stad, en omstreeks honderd van hen namen de wijk in den toren der St. Pieterskerk. Sommigen waren naar de Westerpoort gevlugt, en anderen hadden zich geborgen in den sterken ronden toren, nabij de poort St. Sunday. Ik deed hen opëischen, dat zij zich op genade zouden overgeven, hetgeen zij weigerden. Hierop gaf ik last den toren der St. Pieterskerk in brand te steken, en nu hoorde men een dezer lieden te midden der vlammen uitroepen: “God verd.... mij! God vervl.... mij! Ik verbrand! ik verbrand!”
Den volgenden dag werden de beide andere torens

{==640==} {>>pagina-aanduiding<<}
(in een waarvan zich tusschen de honderd-vijf-en-twintig en honderd-vijftig personen bevonden) opgeëischt ter overgave, hetwelk geweigerd werd; doch wij berekenden dat de honger hen wel noodzaken zou, en plaatsten alleen goede wachten rondom, om hun het ontkomen te beletten, in afwachting dat de leêge maag hen zou dwingen zich te onderwerpen. Van een der torens ontzagen deze lieden zich niet, in weerwil van hun benarden toestand, om enkelen onzer manschappen te dooden of te verwonden. Toen zij zich overgaven werden de officieren met de kolf van het geweer doodgeslagen, en van de soldaten viel de tiende man. De overigen werden ingescheept naar Barbados. De soldaten uit den anderen toren werden allen bij het leven gespaard, en eveneens naar Barbados ingescheept.
Ik ben overtuigd, dat dit een regtvaardig oordeel Gods is geweest over deze ellendelingen, deze barbaren, die hunne handen gewasschen hebben in stroomen van onschuldig bloed; ik twijfel niet of dit zal voor het vervolg zulk bloedvergieten voorkomen. Dit nu is voldoende voor zoodanige handelingen; welke zonder dat, voorzeker berouw en wroeging zouden veroorzaken.’
De schrikkelijke strengheid droeg de vrucht, die cromwell er van gewacht had. Binnen weinige maanden was de oproerige bevolking onderworpen, en eerlang zag men in die woestijn welbebouwde akkers. Ierland verademde en genoot eene welvaart, die 't vroeger nooit gekend had. Dit is niet altijd de slotsom eener militaire expeditie. Als de Romeinen een land bevredigd hadden, was de bevolking uitgemoord. Maar cromwell voerde het bevel over soldaten, die in de hitte van den strijd niet verschoonden wat weerstand bood, maar een vreedzamen burger of boer geen speldeknop ontroofden, of hem in zijn bedrijf bemoeijelijkten.
In Schotland bragt de overwinning geen minderen zegen. De Schotten hadden karel II tot Koning uitgeroepen. Cromwell en zijne Engelschen zouden dit lijdelijk aangezien hebben, indien de Pretendent zijne regten op Engeland had opgegeven. Zelfbehoud dreef nu

{==641==} {>>pagina-aanduiding<<}
de Engelschen naar de bergen van Schotland. Intusschen spaarde cromwell geene middelen, om bloedvergieten te voorkomen. Hij schreef aan de Schotten niet als aan vijanden, maar alseen broeder aan broederen. En toen het zwaard op de schaal moest gelegd worden, was niet berooving en armoede, maar stoffelijke en zedelijke welvaart het deel der verwonnenen; zoodat Bisschop burnet, zeker geen met cromwell ingenomen getuige, verklaren moest: ‘Tijdens het bestuur van cromwell werd de beste orde in het land gehandhaafd. De geregtigheid had haren geregelden loop, en het kwaad werd vervolgd en gestraft; zoodat dit tijdvak altijd is beschouwd geworden als een tijdvak van gelukkige rust en van welvaart.’
Zoo was dus cromwell, als krijgsman, alles behalve een wreedaard, een geesel der menschheid; maar beteugelaar van bandeloosheid en moedwil, hersteller van verbroken evenwigt, de man, die met het zwaard den grond beploegde om er den vrede te zaaijen.
III. Dat cromwell, als Staatsman, géén heerschzuchtige is geweest.
Het kan geen smet op cromwells karakter zijn, dat hij in het Parlement een bepaald gevoelen had, en 't krachtig, ofschoon ruw en scherp, uitsprak; ook niet, dat hij, toen een trouwbreukig Koning Engelands vrijheid zocht te vernietigen, en de regten van het geweten bedreigde, zijne wapenrusting aangordde, om die kostbare kleinooden te beschermen. Maar zijn gedrag tegenover het Parlement (vanwaar het beginsel van werkdadig verzet was uitgegaan) en tegen den Koning (die door de wet op te heffen zich-zelven buiten de wet had gesteld), heeft een ontzettend oordeel tegen cromwell uitgelokt. Doch zoo als merle d'aubigné den loop der dingen voorstelt, verliest dat oordeel zijne kracht.
Cromwell, niet slechts in naam maar inderdaad ‘Independent’, onafhankelijk van Kerkelijke vormen, had de magt van tong en zwaard niet ter hulp geroepen, om de tirannij te verplaatsen; neen, om, naar de wet, en onder bescherming der wet, vrijheid voor allen, in alles wat den burger toekomt te verwerven. Het Parlement

{==642==} {>>pagina-aanduiding<<}
wilde het eerste, cromwell het laatste. Wij behoeven hier niet te vragen: wie in zijn goed regt was? Onder Presbyteriaanschen invloed, zocht het Parlement hetzelfde doel te bereiken waarnaar het Prelatisme had gestreefd: het onderdrukken van andersdenkenden.
De hoofden van het leger (⋆), geen huurlingen, maar vrije burgers van 't door hun vrijgevochten Vaderland, mannen door hunnen stand en godsdienstige stemming bevoegd te spreken, zonden (10 Junij 1647) aan den Lord Mayor en aan den Raad der stad Londen eene petitie te dezer zake, en voegden er bij: ‘Wij verlangen geenerlei verandering in het burgerlijk bestuur. Even weinig wenschen wij de vestiging te verhinderen van een Presbyteriaanschen Kerkvorm, of willen wij ons het allerminste daarin mengen. Onder den naam van vrijheid van geweten te begeeren, verlangen wij geenszins bandeloosheid in te voeren. Wij verklaren, gelijk wij dat steeds gedaan hebben, dat wanneer de Staat beslist heeft, ons niets overblijft dan ons te onderwerpen. Slechts wenschen wij, dat ieder goed burger, iedereen die rustig en onbesproken leeft, en die nuttig is voor zijn land, vrijheid en aanmoediging vinde. En wij gelooven, dat dit in overeenstemming is met de ware politiek van alle Staten en met de billijkheid evenzeer.’
Daar deze demonstratie geen gevolg heeft, eischt het leger eene tijdelijke verwijdering van die mannen, die voor de onbeperkte vrijheid van godsdienst gevaarlijk schijnen. Het Parlement staat verlegen. Het Presbyteriaansch gemeen dringt de raadzaal binnen, en dwingt het Lagerhuis de hoofden van het leger af te zetten, en door Presbyterianen te doen vervangen. Voor dien dwang wijkende, verlaten de Voorzitter van het Huis der Lords, benevens acht leden, en de Spreker van het Huis der Gemeente, benevens honderd leden de stad, zoeken een toevlugt bij de armee, en het leger trekt met hen naar Londen. Het gevolg van die wrijving van wederkeerig geweld is, dat zij die de alleenheersching van het Presby-
{==643==} {>>pagina-aanduiding<<}
terianisme hadden willen doordrijven, op hunne beurt uitgesloten worden. De wil van het leger zegeviert. - Men houde daarbij in het oog, dat wij hier niet met eene Pretoriaansche bende, maar met mannen te doen hebben, die eene massa van zedelijke kracht ontwikkelden. Had het Parlement zich het regt toegekend als Staatsmagt gewapenderhand tegen den Koning te handelen; naar dat zelfde beginsel kan men cromwell het regt niet betwisten, aan het Parlement de magt te benemen om van zijn gezag een verkeerd gebruik te maken. Hij voerde de consequentie, tegen hetgeen inconsequent geworden was, door. Wel is waar, de behandeling die het Parlement onderging was onbeleefd, was ruw, maar niet onregtvaardig of onverdiend; en merle bewijst, zonder dat juist bepaald te zeggen, dat cromwells bedoeling bij deze herkulische zuivering van het Parlement geenszins was den Koning in het verderf te storten, en zichzelven eenen weg te banen tot het hoogste gezag.
Vrij algemeen is het gevoelen, dat hij het verderf des Konings wilde, maar, helaas! zoo als macaulay en merle ons den loop der gebeurtenissen hebben doen kennen, zijn wij tot de overtuiging gekomen, dat de Koning zijn noodlot zich-zelven heeft te wijten gehad. Niemand had meer kans dan hij, den fakkel van tweedragt te blusschen, en gemoederen voor zich te winnen; maar niemand heeft die kans roekeloozer verspeeld, en het doodvonnis tegen hem geveld, werd alleen uitgelokt door zijn beginselloosheid en ontrouwen aard. Men veroordeele dit vonnis zoo sterk men wille; men verzwaart de veroordeeling van karel met die tegenspraak-zelve. De ongelukkige karel zag evenzeer vijanden in de royalisten en in het Parlement als in de rondhoofden. Hij haatte die allen, omdat geen hunner voor hem als Despoot wilde knielen. Mannen als wentworth en laud konden hem alleen behagen, omdat zij de ketenen smeedden, die hij het voornemen had om vrije halsen te wringen.

Op het oogenblik dat cromwell zijne tegenstanders in het Parlement overwon, trachtte hij den Koning te be-
{==644==} {>>pagina-aanduiding<<}
houden, door hem tot voorwaarden te bewegen, die waarborgen voor de toekomst behelsden. Karel toonde zich bereid om die voorwaarden aan te nemen, en streelde zelfs cromwell met uitzigten op 't opperbevel des legers, en beloofde hem bovendien de Orde van den kouseband, maar zond te gelijker tijd, in 't geheim, een brief naar Frankrijk, waarin hij schreef: ‘Mijn tijd is eindelijk gekomen. Ik ben tegenwoordig de man wiens gunst men zoekt. Ik hel er meer toe over, om mij op de zijde der Schotten te plaatsen, dan aan die van het Engelsche leger. Maar wáárin ik ook moge schijnen toe te geven, bekommer u daar niet over. Ik zal wel weten, als het tijd is, hoe mij ten aanzien dier kerels te gedragen, en in plaats van een zijden kousenband, zal ik hun een touwstrop weten te bezorgen.’ Die brief werd onderschept. Ireton en cromwell hem lezende, konden hunne oogen niet gelooven. De bedrogene zag er uit, wat hij te wachten had; tot verheffing - de galg; en tot ridder-lint - de strop.
Wie groef dan de kloof tusschen karel en cromwell? Wie ontwierp en teekende den scheibrief tusschen den Koning en het volk? - En toch wilde cromwell, daar hij den Koning niet meer kon behouden, ten minste den persoon redden. Hij wees hem den weg aan om te ontvlugten, maar karel maakte ook van dit redmiddel een verkeerd gebruik, door zich in nieuwe trouweloosheid te verwikkelen; want, terwijl hij op nieuw met het Parlement onderhandelde, sloot hij in 't geheim een verdrag met de Schotsche Commissarissen, waarbij de Schotten zich verbonden, om hem te herstellen in 't gezag, en hij aannam voorwaarden te volbrengen, beleedigend voor de Engelschen. De afgevaardigden uit Londen daarentegen, zond hij onverrigter zake naar hunne zenders terug.
Daarop stelde thomas wroth eene motie voor, dat de beide Huizen zich niet verder tot karel zouden wenden, maar de zaken des lands regelen zonder zijne hulp. Dit was inderdaad een afzetten des Konings. De motie ging door, toen cromwell hare aanneming aangeraden had.

{==645==} {>>pagina-aanduiding<<}
Het ware te wenschen, dat men 't hierbij hadde gelaten; maar men was, om zoo te spreken, niet om den persoon des afgezetten Konings verlegen, en gelijk er nog eene Koningsgezinde partij bestond, maakten de Levellers, ‘waterpasmakers’, de Socialistische radikalen van dien tijd het moeijelijk een middenweg in te slaan, terwijl de klimmende misnoegdheid der Presbyterianen ongerustheid baarde.
De legerhoofden, met cromwell in hun midden, zochten Gods wil te verstaan, hoe in dezen te handelen. Drie dagen lang bragten zij op Windsor biddend door, en hoe overspannen zij waren, hunne overtuiging dat karel tot rekenschap behoorde gedaagd te worden, meenden zij op hun gebed uit den hemel ontvangen te hebben. Op die rots van begrip, welke aan 't fanatisme grenst, leden alle redenering en bedaard overleg schipbreuk. Cromwell trachtte wel eene bloedige ontknooping af te wenden, want, ofschoon met dezelfde dwaling als zijne wapenbroeders besmet, huiverde hij toch voor de toekomst, indien, hetgeen niet onwaarschijnlijk was, de heethoofden aan het roer kwamen; maar hij moest wijken voor de heerschende stemming, die den vervallen Koning als een orkaan tegenloeide.
Het zwak en weifelend Parlement bereidde de ontknooping voor, door tegen zijn eigen besluit strijdige en zelfs gevaarlijke onderhandelingen met den Koning; die zich weder handelbaar aanstelde terwijl hij zich heimelijk ten oorlog toerustte, en aan ormond in Ierland schreef: ‘Verontrust u niet over hetgeen ik inwillig met opzigt tot Ierland; volg de orders slechts van mijne vrouw, en niet de mijne.’ - De beslissing kwam van het leger en was dus een gevolg van geweld; maar dit geweld moet niet anders beoordeeld worden, dan de maatregelen, welke magthebbenden gebruiken, als zij in hun belang over de gewapende magt beschikken. De zaak was, dat het leger, in plaats van op order van anderen, in eigen naam handelde. Het waren - wij heb-
{==646==} {>>pagina-aanduiding<<}
ben het reeds opgemerkt - gewapende burgers, die met hunne wapenen de regten handhaafden, die zij niet als soldaten, maar als burgers begeerden. Trouwens, zij hadden weinig lust om, als krijgslieden ontslagen, en genoodzaakt te worden als droeve ballingen toevlugt te zoeken in de woeste bosschen van Noord-Amerika. Zij wisten 't, dat eene schikking met den Koning, op eene schavotvertooning zou uitloopen, waarin zij de lijdende rollen zouden vervullen. De restauratie heeft hewezen, dat zij niet verkeerd zagen. Zelfbehoud deed hen doortasten. Het was zóó ver gekomen, dat een van beiden vallen moest: en - het Parlement werd bedwongen, en de Koning naar Windsor geleid.
Toen het voorstel werd gedaan om den Koning van hoog verraad te beschuldigen, aarzelde cromwell zijne stem uit te brengen. ‘Indien iemand’ - zoo sprak hij - ‘zulk een voorstel deed uit eigen beweging, zou ik hem als den grootsten verrader der wereld aanmerken; maar aangezien het de Voorzienigheid Gods en de drang der omstandigheden is, die ons daartoe brengen, kan ik slechts bidden dat God uwen raad besturen moge. Echter hen ik niet voorbereid om u thans mijn gevoelen te zeggen.’
‘Het was niet cromwell’ - zegt merle - ‘die het initiatief nam met opzigt tot de veroordeeling van karel I. “Ireton was het die de zaak doordreef”’ - zegt burnet - ‘want cromwell was al dien tijd in onzekerheid op dit punt.’ - ‘Zijne besluiteloosheid en zijn inwendige strijd namen toe met elken dag. Zou hij zich overgeven aan den magtigen stroom, die hem medesleepte en waaraan niemand wederstand scheen te kunnen bieden? Of zou hij zich terugtrekken uit de openbare zaken, en met opoffering der gewigtige belangen van de burgerlijke en godsdienstige vrijheid, voor welke de strijd was gevoerd, het beleid der aangelegenheden van Staat overlaten aan onbekwame handen, wier zwakheid onvermijdelijk den terugkeer van het Despotisme en het Pausdom moest ten gevolge hebben? Nooit

{==647==} {>>pagina-aanduiding<<}
welligt werd heeter kamp gestreden in het binnenste van eenig menschelijk hart.’
Karel stierf eenen beklagenswaardigen, maar geenszins onverdienden dood. Zijn gedrag was zijn doodvonnis, maar het was onvoorzigtig en onstaatkundig dat vonnis uit te voeren. Men had zich tot verbanning moeten bepalen, of nog liever hem zonder regterlijke uitspraak laten ontvlugten; de tijd zou het overige gedaan hebben. Nu vereerde men de ondeugd met het martelaarschap, en het regt ging onder in het schrikbeeld van Koningsmoord. Het volk vergat bij karels grootmoedig sterven, des Konings kleingeestig leven, en terwijl men den goeden huisvader roemde, zag men den trouweloozen Koning over het hoofd. 't Is waar, Koning karel zou niet geaarzeld hebben, indien hij er de magt toe bezeten had, cromwell en zijne spitsbroeders te doen ophangen; maar toch had men den Koning moeten sparen. Willem de Derde deed het jakobus, en zijne regering kreeg vastheid door die edelmoedige daad. Een misdadigen Koning te straffen, is echter geen Koningsmoord. Daarenboven was de doodstraf in Engeland geene ongewone zaak. Cromwell, de slechte wetten betreurende, klaagde, dat men een mensch om bagatellen deed ophangen; maar het regt werd verkeerd en ontijdig toegepast.
De fout der Puriteinen lag alleen daarin, dat zij de toepassing der wet in al hare strengheid onverbiddelijk vorderden; maar kannibalen, als de regters van lodewijk XVI, waren zij niet: dit bewijst de hulde die zij bragten aan het stoffelijk overschot des Konings, en het jaarlijks inkomen, dat zij voor zijne kinderen vaststelden. ‘Wij keuren’ - zegt macaulay (⋆) - de veroordeeling van karel af; doch wij beschouwen haar in geen enkel opzigt als eene daad, die eenige smet van schande of eerloosheid zou kunnen werpen op den naam van hen die er deel aan hebben gehad. Die daad was het onvoorzigtig en onbillijk uitwerksel van een geweldigen

{==648==} {>>pagina-aanduiding<<}
partijgeest; maar het was geen trouwlooze en geen wreede maatregel. Men ontmoet daarin veeleer alle kenteekenen, waardoor dwalingen van onverschrokkene en grootmoedige harten onderscheiden zijn van de misdaden van lage en boosaardige zielen.’

(Het vervolg hierna.)




Vorsten-graven.


Why dost thou built thy hall, son of the winged day's? 
But a few years, and the blast of the desert comes, it howls in thy empty court. 
 
ossian. 

Heb ik het gedroomd, of is het in waarheid gebeurd? - - Uwe woorden openen voor mij de schatkameren der herinnering. Als ij des avonds op de zachte kussens uitgestrekt aan ijne voeten rust, met achterovergebogen ho fd, waarvan het prachtige hair in gitzwarte lokken over hals en schouderen nedergolft, en steunend op den tengeren lelieblanken arm, waarop de fijne aderen zich met een zachtblaauwen tint doorkruisen, - en als gij mij liederen zingt van den heiligen stroom, hoe hij daarhenen vliet door het verloren paradijs dezer aarde, een breede geweldige stroom, magtig als de kracht der liefde, eindeloos als de genade Gods, en diep en ondoorgrondelijk als het hart des menschen; - dan is het mij als of ik dat alles reeds gezien en beleefd had. Wat gij mij verhaalt is als een sprookje uit ouden, overouden tijd, dat met nieuw leven bezield uit het graf weder oprijst; - als een vergeten melodij, die plotseling in het geheugen weêrklinkt en lang geheelde wonden weder openrijt; - als een avondgebed uit de kinderjaren, bij welks herdenken de handen zich onwillekeurig zamenvouwen; - als bloemengeur in den hairlok eener afgestorven beminde.

{==649==} {>>pagina-aanduiding<<}

Of ik 't gedroomd heb - of 't waarheid is? - Ik weet het niet. Het is mij, als of ik vóór langen, lang tijd den gloeijenden boezem in den Ganges had afge koeld.
Indië is het land der graven. Ge kent de Sage van het heerlijke land Atlantis, hoe 't het schoonste en lief lijkste van alle landen was, met een eeuwig blaauwen hemel en een eeuwig groen aardrijk, met helder fon kelend zonlicht en frissche levende waterfonteinen; en hoe alle winden des hemels, die daarover henenstreken tot zachte zephyrs werden en suizelden in de myrthen boschjes van het land Atlantis; en hoe de menschen in dat land bij elken ademtogt louter liefde inademden en louter lust en vreugde. Wij kennen dat niet meer in het koude leven op onze aarde, en sedert Atlantis in den Oceaan bedolven ligt, is dat alles voor ons tot een sprookje geworden en schier tot een droom. Zoo zijn ook over Indië de golven van den Oceaan der vergetel heid henen gerold, en hebben zijne tempels verslonden en zijne paleizen, en de heilige grotten van Salsette en Elephanta, en de gedenkzuilen en praalgraven waarmede het land bezaaid is.
Zulk een Indisch Vorstengraf wekt treurige gedachten op. Een hooge, sterke muur, en da binnen een woud dat vroeger een zorgvuldig onderhouden tuin was, maar nu, sedert onheugelijken tijd venonachtzaamd en verwil derd, schier ondoordringbaar is geworden; en in dat park een paleis, dikwerf midden in een diep en effen meir gelegen, waarin het zijn gladde muren en mar meren tinnen afspiegelt, beschenen door het vrolijke zonlicht, welks stralen ook op het heldere watervlak terugkaatsen. En binnen in dat paleis een aantal schoone en kostelijke vertrekken, met mosaïk-vloeren, en allerlei wonderbare en lieflijke beelden en tafereelen, in steen gebeiteld, langs de wanden. En toch zoudt ge niet wenschen daar binnen te wonen, al is het ook niet dat ge bevreesd zijt voor de strakke blikken en den pijnuj ken glimlach der marmeren beelden, die daar staan en u aanstaren, zoo natuurlijk als of zij leefden, en toch zoo

{==650==} {>>pagina-aanduiding<<}
dood en zoo koud. Want er huist allerlei onrein gedierte in deze vertrekken; aan de gewelven fladderen uilen en vampyrs en ander lichtschuw nachtgevogelte; hagedissen en schorpioenen en ander venijnig gewormte met bontgevlekte glibberige huid en ijskoud bloed, kronkelen zich om uwe voeten. Maar in de binnenste der binnenkameren, waar de lucht u dompig en bedorven te gemoet stroomt, is een diep graf; dáár ligt de Vorst, die het gebouw tot een praalgraf voor zich stichtte. Menigen dag van zijn leven heeft hij er zeker over nagedacht, hoe hij voor zich-zelven een gedenkhuis zou optrekken, grooter en prachtiger en kunstiger, dan alle andere gedenkhuizen zijner voorvaderen, zijner vrienden en zijner mededingers; zóó, dat ook de toekomstige heeren en regenten er aan wanhopen moesten, hem ooit te evenaren of te overtreffen. Dat denkbeeld mag zulk een man wel menigen dag bezig gehouden, wel menigen nacht den slaap van zijne sponde verjaagd hebben, tot dat het plan hem klaar voor den geest stond; en daarna heeft hij zeker ook, gelijk het insect, geen rust of duur gehad, zoo lang hij zijn eigen graf niet gebouwd had. En dan zal hij ook wel naar buiten gereden zijn met zijne raadslieden en dienaren, om te zien hoe het gebouw snel oprees onder de inspanning van duizenden menschenhanden, die daaraan zwaar werk moesten verrigten en dikwerf genoeg onder den last bezweken, zoodat rondom het graf van den Vorst ook zijne onderdanen begraven liggen.
De ingeschapen vrees voor vernietiging is bij den mensch zóó groot, dat hij alles zou willen doen om deze donkere schaduw van den zonneschijn zijner dagen te verdrijven. Van deze aarde verheft hij zijn oog ten hemel en bedekt den gapenden muil des grafs met den helderen sluijer der opstanding; doch dat is hem niet genoeg. De mensch wil nog méér leven, - zoo al niet ligchamelijk, dan toch naar den geest; - zoo al niet met de levenden, dan toch in hunne herinnering. En toch, hoe bedroevend is niet de gedachte, dat over korteren of langeren tijd de vergetelheid ons deel zal wezen,

{==651==} {>>pagina-aanduiding<<}
zoo onvermijdelijk zeker als de dood het zijn zal! Alle hoop op het tegendeel is een goochelbeeld, waarmede wij ons-zelven paaijen, omdat de waarheid ons zou verpletteren. Zij hebben het niet bedacht, de menschen die deze praalgraven stichtten, dat door zulke reuzenwerken de vloek slechts vertraagd, maar niet verijdeld wordt. Veel liever hadden zij anders hunne laatste rustplaats gekozen onder het groene gras, waarop de morgendanw nederparelt en dat de avondzon met hare gulden stralen kust; en zoo zij dan in den doodslaap gedroomd hadden, het zouden droomen geweest zijn van de lieflijke lente na den barren winter. De arme Vorsten, die zich zoo veel moeite gaven om hunne gedachtenis voor het nageslacht te bewaren, wisten niet dat het stof onder onze voeten ook eenmaal geleefd heeft; anders hadden zij zich niet zoo veel vruchtelooze moeite gegeven en gewaand dat een reusachtig gebouw hen voor het algemeene lot zou kunnen vrijwaren, en dat de verhevenheid en stoutheid hunner plannen hun gebrek aan deugd en regtvaardigheid zou kunnen vergoeden; zij, die het oord, waar zij hun geheiligd overschot aan de aarde wilden toevertrouwen, met kostbare tempels en praalgchouwen bedekten, en wijd in het rond nog eenen muur deden optrekken, opdat niets gemeens en onreins de plaats hunner ruste zou bezoedelen! - - - - - - - - - - - - - - - - - -

De bouwvallen van het oude Delhi, zelfs als bouwvallen nog prachtig en als puinhoopen nog bewonderenswaardig, bedekken eene oppervlakte van verscheiden vierkante mijlen. Wat van de oude glorie nog overgebleven en het minst geschonden is, dat zijn de graven der Patan-Vorsten. Een dier graven diende den Gueber-Priester gumsajee-mersee tot toevlugtsoord. Hoe het kwam dat hij bij zijnen stam in minachting geraakte, dewijl hij een woest leven leidde en zijne pligten verzaakte; - hoe hij van zijn ambt ontzet en door zijne gemeente uitgestooten werd, dewijl hij het heilige vuur niet bezorgd had, zoodat het uitgedoofd was; - hoe en

{==652==} {>>pagina-aanduiding<<}
wat hem zoo diep had doen vallen, verhaal ik u heden niet; genoeg, hij werd uitgestooten, en trok met zijne dochter den Ganges op, tot aan de bouwvallen van het oude Delhi. In een der Vorsten-graven zocht hij eene schuilplaats. De keuze zal hem wel zwaar gevallen zijn: er waren er zoo vele. Het graf dat hij koos ligt op een heuvel, en biedt een uitzigt aan op de stad Shajchanabad, zoodat de banneling, wiens naam gebrandmerkt was, het leven der menschen kon aanschouwen uit zijne woning in het graf. De plaats paste voor hem, te midden van die puinhoopen die van grootheid getuigden en van menschelijke magt; en als hij van de hoogte nederzag op de verwijderde tinnen der stad van den Schach gehan, dan moest het een streelend gevoel in het hart van dien man zijn, te denken, dat de dag zou aanbreken, waarop gindsche torens en paleizen, die zich zoo trotsch ten hemel verhieven, op hunne beurt tot puin zouden vervallen; waarop de schakal aan de verdroogde bronwel huilen en de Capella-slang in de troonzaal des Vorsten heerschen zou; - de dag, waarop de menschen zouden spreken: ‘Hier, waar het woekerend onkruid den bodem bedekt, hier stond eenmaal de stad des beheerschers der wereld - hier heeft zij gestaan!’
Wiens graf het was, dat op den heuvel stond, dat wist de Priester niet; maar het behaagde hem, en dat was genoeg. Het behaagde hem, in de oude praal, die door de hand des veroveraars en nog meer door den tand des tijds verminkt was; het behaagde hem, met de vervallen poort, waardoor eenmaal de Tartaarsche horden van timur-khan waren binnengedrongen om naar goud en edele steenen en verborgen schatten te zoeken. Het graf behaagde hem - want het was een graf, en het aardrijk in het rond was verschroeid en onvruchtbaar, en de Ganges beukte met zijnen golfslag den voet des heuvels.
Hij had eene dochter die zijne schande en ballingschap met hem deelde, hoewel hij haar hard en wreed behandeld had, haar leven lang. Zijne dochter was hem gevolgd van Bombay naar Calcutta, en van Caleutta den

{==653==} {>>pagina-aanduiding<<}
Ganges langs tot aan de puinhoopen van Delhi. Zij was eene dochter van den stam der Parsen, en dat wil hetzelfde zeggen als: zij was streng, trotsch, zachtmoedig, nederig, halstarrig, gedwee, plooibaar - met één woord: haar geheele wezen was één groote tegenstrijdigheid.
Toen gumsajee zijne keuze bepaald had, beval hij zijne dochter buiten het graf te wachten, opdat hij eerst het inwendige van het toekomstige verblijf in oogenschouw zou kunnen nemen. Zij wachtte.
De Priester betrad de woning der dooden. Hij ging door een naauwen gang, waarin struikgewas groeide, zoodat hij zich met moeite eenen weg moest banen tot waar de gang zich regts en links in tweeën splitste. Hij wendde zich regts af, om zijn onderzoek allereerst in die rigting voort te zetten, toen hij plotseling een hevige drukking om hals en borst gevoelde, als of er een strop om hem geworpen was, die vaster en vaster toegehaald werd, tot dat hij op het punt was van te stikken. Zijne armen waren mede vastgesnoerd; hij kon ze niet bewegen. Gumsajee was een stoutmoedig man; maar op dit oogenblik gevoelde hij vrees. Het was hem als of hij zich in de magt bevond van een boozen geest, die hem straffen wilde, omdat zijn voet de rust des grafs gestoord had. Daarbij was alles stil, dood stil; zijn eigen gesteen was het eenige geluid dat de dompige bedorven lucht bewoog; zijn smart en angst klommen ten laatste zoo hoog, dat hij een luiden gil uitstiet en, met inspanning van al zijne krachten voorwaarts springend, eene deur openliep, die hem in een ruim achtboekig vertrek leidde, welks zoldering door eenige openingen een schemerachtig licht doorliet.
Met één enkelen sprong was de Priester midden in het vertrek. Dáár zeeg hij magteloos neder. Daar buiten in de duisternis had hij in zijn zielenangst om licht geroepen; slechts één enkelen straal had hij begeerd om zijnen vijand van aangezigt tot aangezigt te kunnen zien. Eenen vijand die met leven bezield was duchtte hij niet. Had hij hem kunnen zien, hij ware een man geweest; de onzigtbaarheid van zijnen vijand daar buiten in de

{==654==} {>>pagina-aanduiding<<}
duisternis maakte hem vreesachtig als eene vrouw. Oogen, dat voelde hij, waren op hem gerigt; maar hij zag ze niet. En nu was het nog erger. Zijn onzigtbare vijand omkronkelde hem al vaster en vaster; bij zijnen sprong had hij hem medegesleept. Hoe hij ook zijnen hals wendde en draaide, hij kon geene hand, hij kon geene klaauw ontdekken. Was het de engel des doods, die hem bij levenden lijve met zijne vleugelen bedekte? Was het een misdadige als hij zelf, was het een vampyr, in wiens omhelzing hij stikken moest? Was het misschien ahriman-zelf, aan wien hij zich had overgegeven en die nu, plotseling in toorn tegen zijnen dienaar ontvlamd, zijne magt tegen hem keerde? Wanhopig lag hij daar, roerloos, met geboeide leden; zijne oogen hadden geen traan, zijne lippen hadden geen gebed, geenen vloek meer.
Gumsajee's dochter had dien gil gehoord; zij snelde den gang in. Het was duister voor hare oogen, maar uit de verte vernam zij een kermend gesteen; zij volgde dat geluid en betrad het vertrek, waar haar vader met den dood worstelde. Het van het dak nedervallende licht verblindde hare oogen - zij vroeg, zij riep; een doffe zucht was het eenig antwoord van gumsajee. Nog eenmaal, want nog altijd was zij door het licht verblind, moest zij haar gehoor volgen. Zij boog zich over hem neder.
De Priester lag stuiptrekkend op den grond; zijne oogen puilden ver uit het hoofd, zijn gelaat was zwart, zijn mond wijd geopend. Om zijne armen, borst en hals kronkelde zich een groote slang. Het meisje trok haren dolk, en met éénen stoot doorkliefde zij de ruggewervels van het gedrocht, welks kracht daardoor gebroken was. Het liet zijn offer los en kronkelde met pijnlijke trekkingen heen en weder, zonder zijnen aanval te vernieuwen. Toen de Priester gumsajee zijnen vijand herkende, keerde zijn moed terug. Hij sprong op, nam zijne dochter den dolk uit de hand, en maakte de slang af. Het was een jonge Boa Constrictor, die, gelukkig voor gumsajee-mersee, eerst achttien voet lang was. Had

{==655==} {>>pagina-aanduiding<<}
zij haren vollen wasdom gehad, dan ware hij verloren geweest.
De slang die in het Vorstengraf gehuisd had, was dood; nu gold het eenen strijd met de overige bewoners. De Priester ontstak in het hoofdvertrek van het gebouw een vuur, en bezocht met een helder brandenden fakkel de verdere grootere en kleinere kamers, die het huis der dooden bevatte. Daar vond hij geheele zwermen van groote vledermuizen, die de muren, - van kleinere slangen, padden, hagedissen, schorpioenen, die den bodem bedekten, en in den waan schenen te verkeeren, dat de afgestorven Vorst deze vertrekken alleen voor hun gerief had opgerigt. De Priester vermoeide zich niet met hen van het tegendeel te overtuigen; hij dreef ze uit en nam de woning in bezit, en zoo was de strijd, dien de misdadiger met het ongedierte om het Vorstengraf voerde, spoedig ten einde.
Hem hadden de menschen uitgestooten; zij hadden hem voor verbetering onvatbaar verklaard en aan hem gewanhoopt. Hij, op zijne beurt, wanhoopte aan de menschen. Men had hem van alle regten als mensch en als burger beroofd, en wel niet voor een bepaalden tijd, maar voor altoos. Men had verklaard, dat zijne dwalingen, dat zijne misdaden door niets vergoed konden worden, en daardoor had men hem de laatste beweegreden ontnomen om door boetedoening eene vergoeding te beproeven. Nu was zijn besluit genomen. Gelijk de menscheid hem geene regten toekende, zoo betwistte hij haar op zijne beurt alle regten. Zijn naam was met onuitwischbare schande bedekt; er was dus geene misdaad meer, waarvoor hij terug kon deinzen. Daarom gevoelde hij zich magtig tegenover de menschen; en hij besloot van die magt een ruim gebruik te maken. Deze gedachten en voornemens, die vroeger in zijne ziel gesluimerd en hem, zonder dat hij het zich-zelf bewust was, naar de bouwvallen van het oude Delhi zijne schreden hadden doen rigten, werden den Priester duidelijk, toen hij, den eersten dag na den strijd met de Boa, voor den ingang van zijn graf zat en de oogen naar de stad

{==656==} {>>pagina-aanduiding<<}
Shajehanabad rigtte, wier torens, nog eenmaal door de laatste stralen der avondzon beschenen, weldra achter den sluijer der schemering verdwenen. Wat hem lang duister voor den geest gezweefd had werd nu eensklaps tot een vast besluit. De menschen hadden hem den oorlog verklaard; hij, van zijnen kant, wilde oorlog tegen de menschen voeren. Hij wilde roover en moordenaar zijn, en wel niet bij gelegenheid of uit nood, als het wilde woudgedierte; maar, gelijk hij elk oogenblik den drukkenden last van den over hem uitgesproken banvloek gevoelde, zoo wilde hij ook dat de menschen gestadig in angst en vrees voor den uitgebannene zouden verkeeren. Aan zijne dochter zeide gumsajee niets daarvan. Wat zij weten moest dat zou zij wel vernemen. Zijn besluit stond onwrikbaar vast en was hem in zijn geheelen omvang klaar en duidelijk; van zijne dochter behoefde hij raad noch voorlichting. Tegenwerpingen zou hij van haar niet gevreesd hebben; hij kende toch de gehoorzaamheid en onverschilligheid van de vrouwen zijns lands, die zelden nadenken over hetgeen hare meesters doen.
Zoo was het dan des Priesters gumsajee-mersee bestemming geworden, als roover en moordenaar in een Vorstengraf te huizen. Na verloop van tijd vereenigden zich met hem drie andere Parsen die, even als hij van de gemeenschap hunner broederen uitgestooten, niets te ontzien hadden, en die, omdat men hen buiten de wet gesteld had, zich hunne eigen booze lusten en begeerten ten wet gemaakt hadden. Van hun volk hadden zij alleen nog de gelaatstrekken en den naam; de gebruiken en voorgeschreven vormen, die in het dagelijksche leven der Guebern eene zoo belangrijke rol spelen, hadden zij meer en meer verzaakt en allengs geheel vergeten. Zij ontstaken vuur en lieten het weder uitgaan; zij zagen de zon op- en ondergaan zonder gebed of kniebuiging. Zij hadden hun geloof niet afgezworen, maar het vergeten. Uit de maatschappij gebannen, als zij waren, behoefden zij zich niet te bekreunen aan de gestrenge voorschriften hunner volkswet aangaande de

{==657==} {>>pagina-aanduiding<<}
onderlinge betrekkingen der Kasten, maar konden omgaan met wien zij wilden, zoo lang die omgang hun voordeel beloofde, en zoo zochten zij eenen aanhang onder de meest verachte en meest verachtelijke der Kasten - de Pariahs. Zoo doende bragt elke dag den Priester gumsajee nader aan het doel zijner wenschen. Hij werd de aanvoerder eener ontzagwekkende rooverbende, zonder dat de Indische politie hem veel kon bemoeijelijken, want hij droeg zorg het tooneel zijner misdaden altijd op behoorlijken afstand van zijne woonstede te verplaatsen.
Roof en moord zijn bij den Indischen roover woorden van gelijke beteekenis; hij moordt eer hij zijn slagtoffer uitplundert. Gumsajee-mersee maakte somtijds eene uitzondering op dezen regel: stoutmoedig en geen gevaar kennend, vlug en van reuzensterkte, schepte hij er dikwerf behagen in, eenen strijd man tegen man te beproeven, den overwonnene en geplunderde met al de verschrikkingen des doods te folteren, en hem dan vrij te laten met de woorden: ‘Ga henen, en verkondig den lande dat gij in handen geweest zijt van gumsajee-mersee, den Gueber-Priester, die overal is en nergens!’ Het was hem een genoegen, dat men van hem en van zijne wraakoefening zou hooren; daarom spaarde hij het leven van velen die in zijne handen vielen. Zoo verspreide zich de schrik van zijnen naam, en slechts eene enkele reize was zijne vermetelheid hem bijna duur te staan gekomen.
Het was in den vroegen morgen van eenen herfstdag, toen hij en zijne handlangers op het gebied van Nepaul eenen koopman geplunderd hadden. Gumsajee's medgezellen verstrooiden zich na het feit volbragt te hebben naar alle kanten, gelijk zij gewoon waren; hij alleen bleef op de plaats achter, nog lang nadat hij den beroofde in vrijheid gesteld had, hetzij hij door vermetelheid verblind was, hetzij hij, om de nabijheid der stad, op nieuwen buit hoopte. Daar zag hij eensklaps eene bende wèlgewapende ruiters naderen, en herkende in hun midden den koopman, dien hij eenige uren te voren

{==658==} {>>pagina-aanduiding<<}
beroofd had. Wederstand te bieden was onmogelijk; hij moest vlugten. Gumsajee reed een kleinen, sterken Arabier, een paard van welks snelheid hij vroeger menig bewijs gezien had. Nooit was zij hem noodiger geweest dan thans. Met de snelheid eener antilope vloog het edele dier daarhenen, zoodat de voorwerpen langs dien weg in het oog van den vlugtenden ruiter tot eene verwarde duistere massa zamensmolten. De vervolgenden bleven ver achter; dikwijls zag hij ze niet; maar zij vervolgden hem gestadig. Hijgend rende de Arabier voort; hij deed wat hij kon, maar al te lang mogt het niet duren, want de Priester was een te zware last voor het kleine paard; daarenboven waren zijne vervolgers Hindoes, en dus vlugger van bewegingen en tengerder van gestalte, terwijl ook zij voortreffelijke paarden hadden. De afstand die hen van gumsajee scheidde werd zigtbaar kleiner; elk oogenblik kwamen zij hem nader; het was als of hij zijn noodlot niet ontsnappen kon, want eensklaps struikelde zijn paard, en hij werd uit den zadel geworpen. Hij was bedwelmd, doch het dreigende gevaar bragt hem weder tot zich-zelf. In een oogwenk zat hij weder in den zadel, en als een razende joeg hij naar den rand van eenen afgrond.
Het was hoog tijd; de gewapende ruiters waren hem op de hielen; hij hoorde het hijgen en den hoefslag hunner paarden, hij hoorde het kletteren der sabelscheden tegen sporen en stijgbeugels. Hij zag om; nog slechts één oogenblik, en het was met hem gedaan; vóór hemachter hem dreigde de dood; hij wilde sterven als een man.
De Arabier voelde den stoot der sporen in zijne reeds bloedige zijden; hij deed een geweldigen sprong. Een oogenblik hing hij met wijd geopende oogen en neusgaten en tegen den hals gedrukte ooren over den afgrond, en stortte toen neder in de diepte.
Achter hem plofte een der vijanden naar beneden, die den afgrond niet ontdekt had voor het te laat was om zijn paard tegen te houden; in vollen ren kwam het

{==659==} {>>pagina-aanduiding<<}
aanjagen en stortte in den afgrond, waar het met zijnen ruiter den dood vond.
Het paard van den Priester, daarentegen, had een wijderen sprong gedaan, zoodat het de beneden uitstekende rotspunten vermeed en in het digte kreupelhout nederkwam, waardoor de kracht van den val gebroken, en het leven van den ruiter behouden werd. Het paard bleef dood. Gumsajee was een wissen dood ontsnapt, maar de val was hem op eene beenbreuk te staan gekomen. Lang lag hij bedwelmd door de pijn; maar eindelijk vermande hij zich; op handen en voeten kruipend zocht hij eenen uitweg uit het bosch en vond eindelijk een voetpad waarop hij eenen Pariah aantrof. Deze, door zijne geboorte uit de Maatschappij uitgestooten, gelijk de Priester het door zich-zelf was, bewoonde eene armoedige hut aan den ingang van het woud, waar roofdieren zijne naburen waren. Daarheen bragt hij den gewonde.
Een Pariah is van zijne geboorte af onrein; niets is zoo onrein als de Pariah. Wat hij aanraakt wordt onrein; de Hindoes vernielen of verbranden het. Zelfs zijn schaduw bevlekt; daarom is het den Pariah verboden de huizen of personen der andere Kasten op zekeren afstand te naderen. Hij is geen mensch, geen dier - hij wordt minder gerekend dan een dier. Zijn leven staat in ieders hand; wie hem doodt, verrigt veeleer een verdienstelijk werk, dan dat hij zich aan eenen moord schuldig maakt. De Pariah is dus van kindsbeen af vogelvrij. Geen wonder, dat hij zulk eene behandeling dit rampzalig geslacht inderdaad dieper gezonken is dan de dieren des wouds, en dat het aan 't overige menschdom een onverzoenlijken haat en eene bloedige wederwraak gezworen heeft.
Een geluk was het voor den Gueber-Priester, dat de Pariah die hem vond, lang genoeg in de wildernis geleefd had om de wreedheid der menschen te zijnen aanzien te vergeten. Hij deelde zijnen jagtbuit met den zieke, en gumsajee at van de onreine spijze, de Priester woonde in de hut van den bevlekte. Zijn sterk gestel bespoedigde

{==660==} {>>pagina-aanduiding<<}
zijne genezing; na verloop van twee maanden was hij in staat zijne eigen woning wederom op te zoeken.
Zijne dochter verwachtte hem niet; zij had hem als een dooden betreurd. Of haar rouw diep en opregt was? het zou moeijelijk wezen dit te bevestigen. Hij was haar vader; zij was door de naauwste banden des bloeds aan hem verbonden; maar hij was haar ook een gestreng meester en gebieder. Bovendien kende zij hem als roover; hij had het haar nooit gezegd, maar zijne handelingen ook nooit voor haar verborgen. Hij was gegaan, en wedergekomen zonder zich ooit omtrent zijne verrigtingen jegens haar te verklaren. Zijne handlangers bewoonden het Vorstengraf met hem; de dochter des Priesters was de gestadige getuige van hunne gesprekken, hunne twisten, hunne gelagen en van hunne buitverdeelingen. Zij was rein gebleven naar ziel en ligchaam in deze verpestende omgeving, die geenen invloed op haar uitoefende. Eens waren de handlangers van haren vader terug gekomen zonder dat hij hen volgde. Dagen en weken verliepen, maar hij kwam niet weder. Al kon zij den verlorene niet liefhebben, toch viel het haar misschien wel smartelijk zoo geheel alleen te staan op de wereld. En dat was immers het geval.

De dochter des Priesters was naar de rivier gegaan om water te halen, en keerde van daar terug. Schoon was zij, de rijzige maagd, toen zij met de gevulde kruik op het hoofd, die zij met den fijnen bruinen arm vast hield, daarhenen zweefde. De ondergaande zon wierp haren schijn op het heldere geel van den gordel, die haar kleed onder den boezem zamenplooide, op de scharlakenroode stof, die in het donkere hair gevlochten was. Eensklaps verbleekte zij. Was 't het geel van haren gordel, het gloeijend rood van haar hoofdtooisel, dat haar gelaat bleek deed schijnen? - Een buffel vervolgde haar. Het woeste dier kwam nader en nader, met vreeselijk gebrul, en den grond met zijne horens opwoelend. Het was onmogelijk te ontkomen; het meisje keerde zich om en wachtte met kahnte den aanval af. Zij wist, dat

{==661==} {>>pagina-aanduiding<<}
binnen weinige oogenblikken de horens van het monster haar zouden verscheuren en zijne hoeven haar verpletren; toch verried geene beweging hare ontroering. Zij was kalm en bedaard.
Met gevelde horens kwam de buffel aanstormen; doch eensklaps stuitte hij zijne vaart, toen zich, in plaats van het uitverkoren offer, een vrij wat geduchter tegenstander aan hem vertoonde. Een man, die onbemerkt achter het meisje gestaan had, was op het beslissende oogenblik te voorschijn getreden. Tegen dezen keerde zich nu de volle woede van het ondier, welks aanval hij echter door eene vlugge wending ontweek, zoodat de stier, zijn doel missend, door het gewigt van zijn eigen ligchaam, bijna ter aarde viel. Doch hij keerde zich op nieuw tegen den vijand om den aanval te herhalen, en juist toen zijne horens den man schenen te moeten doorboren, deed deze een stouten sprong en zat op den breeden rug van den buffel, langs welken hij zich van achteren liet afglijden, met ijzeren vuist den staart van het dier aangrijpend. Een eind wegs liet hij zich zóó voortsleuren, tot dat hij, eene gunstige kans waarnemende, zijnen vijand een mes in den nek stiet en hem dood deed nederstorten.
Het meisje had bij haar eigen gevaar niet gesidderd; nu zonk zij buiten kennis ter aarde. Eene heldin, zoo lang haar eigen leven bedreigd was, werd zij eene zwakke vrouw bij het zien van het gevaar van haren redder. De waterkruik was met haar nedergestort. De vreemdeling nam het daarin overgebleven water en besproeide haar gezigt en boezem. Zij ontwaakte in zijne armen, maar rukte zich verschrikt los; de man toch, aan wiens borst haar hoofd rustte, was een buitenlander, een blinde heiden in hare oogen, want hij was een Christen. Het lichtblonde hair en de blaauwe oogen deden hem kennen als een zoon van het ‘barbaren-volk van het kleine eiland in de IJszee’, hetwelk reeds zoo lang de heilige streken van den Ganges beheerscht en de tempels door zijne tegenwoordigheid ontheiligd had. Het meisje vlugtte.
Maar zijn beeld volgde haar, en vervulde des nachts

{==662==} {>>pagina-aanduiding<<}
hare droomen. En geen wonder: de vreemdeling was haar redder, hij was de eenige die ooit vriendelijk met de dochter van gumsajee gesproken had. Daarbij was hij jong, schoon en wèlgemaakt. Toen zij des morgens naar bniten trad, waande zij nog te droomen, want de vreemdeling, sinclair heette hij, stond voor haar. Zij wilde hem ontwijken, doch hij vatte haar bij de hand, en vroeg, waarmede hij haar beleedigd had, terwijl hij toch meende op eenigen dank van haar te kunnen rekenen. Zulk een misverstand was zonder een onderhoud van eenigen duur niet uit den weg te ruimen. - - - - - - - - - - - - - - - -
Één enkele dag had in het hart van gumsajee's dochter het gevoel van liefde en trouw, dat tot dus ver in haar gesluimerd had, doen ontwaken. Zij beminde den vreemdeling met al den gloed van een Indischen hartstogt. Toen de Priester onverwacht terugkeerde en zijne dochter hem verwonderd ontving, verwonderde het ook hem, haar in het bijzijn van eenen buitenlander te vinden; zijn gelaat getuigde van achterdocht en misnoegen. Doch het verhaal van de door sinclair bewezen dienst deed zijnen toorn bedaren. Gumsajee had zijne dochter lief, en om den vreemdeling, die hem berigtte dat hij een wegens insnbordinatie uit Calcutta gevlugt Britsch Officier was, zijne erkentelijkheid te betuigen, noodigde hij hem in zijne woning. Zijne vooroordeelen kon gumsajee wel niet in die mate bedwingen, dat hij den vreemdeling tot zijnen tafelgenoot maakte, maar dankbaarheid en zekere sympathie voor iemand die, als hij, uit de Maatschappij verbannen was, bewogen hem ten minste den redder zijner dochter vriendelijk in het Vorstengraf te ontvangen. De gedachte aan eene mogelijke naauwere betrekking tusschen het meisje en den ‘heiden’ kon bij den Priester niet opkomen. Zij was eene Parsin, en dat was hem genoeg. Hij vergat dat zij vóór alles vrouw was.
De Parsin beminde den vreemdeling. Vooroordeelen mogen verblinden, maar slechts tot op zekere hoogte. Na eenigen tijd werd het den Priester duidelijk dat zijne eenige dochter eene onteerende verbindtenis met den vreemdeling had aangegaan, voor welker natuurlijke

{==663==} {>>pagina-aanduiding<<}
gevolgen hij de oogen niet kon sluiten. Sinclair werd met verwenschingen overladen en uitgestooten. Over het meisje spanden gumsajee en zijne medepligtigen de vierschaar. De zaak was eenvoudig, hare schuld bewezen; alleen de dood kon de smet uitwisschen. De vader sprak het vonnis uit: door de vlammen van den brandstapel moest zij gelouterd worden.
Uit gumsajee's woning verdreven vreesde de Brit het ergste voor zijne beminde, en waagde het niet de omstreek te verlaten, zoo lang haar lot niet beslist was. Het vonnis des vaders was harder dan hij gevreesd had. Hij besloot alles te beproeven om eene herroeping te bewerken, en trad met dat voornemen nog eenmaal de woning van den vergramden Priester binnen. Hij bad; hij smeekte; de onbuigelijke Priester hoorde hem met een bitteren glimlach aan, die alle hoop vernietigde. ‘Vat hem, en legt hem boeijen aan!’ - beval hij. Het geschiedde. - ‘Ik wil niet scheiden wat God vereenigd heeft, gelijk deze ongeloovige zegt’ - sprak gumsajee - ‘mijne dochter zal eene Sutteeh worden, want ik wil haar met haren man verbranden.’
In de hoofdspelonk van het graf werd de brandstapel bereid. De middag kwam, en met hem de bepaalde ure. Gumsajee geleidde met eigen hand de vrouw, die hij dochter genoemd had, ten brandstapel. Zij was bedaard, gelijk toen de buffel haar bedreigde. Geen enkele beweging van het gelaat verried hare inwendige gewaarwordingen. Haar geliefde stond naast haar. Zij waren jong; in de jeugd valt het sterven zwaar. Toch waren zij kalm.
Aan den blaauwen hemel verhief zich een dreigend onweder. Uit de openingen van het graf dwarrelde een digte bruine rookwolk omhoog, met gele vlammen doormengd. Scharen van aasvogels gierden daarboven in het rond: het roofgedierte der omliggende wildernis verhief zijn gebrul, als wilde het de daad van den ontmenschten Priester toejuichen.

Het Vorstengraf bij Shajehanabad is na dien dag onbewoond gehleven.


{==664==} {>>pagina-aanduiding<<}

Na het zien van eene schilderij:

De boetvaardige zondares in de woning van Simon.


Neen, simon! gij verstond het niet 
Wat gindsche teedre vrouw ontroerde, 
En peinzend naar uw woning voerde; 
Haar - zwakke prooi van zwaar verdriet - 
Die, met een traan in 't kwijnend oog, 
Beklemd door overmaat van zorgen 
Den Heer bekend, den mensch verborgen, 
In stille beêvaart nader toog; - 
Wat smart haar ziel bewogen had 
Eer zij, wier kaak van schaamte gloeide, 
Wier hart van droefheid overvloeide, 
Dáár schuw in de opperzale trad, 
Waar gij, gelukkige! aan uw disch, 
Den Heiland zaagt; - hoe 't haar verheugde, 
En morgenglans van hemelvreugde 
Deed opgaan uit haar droefenis, 
Toen zij geloovig nader kwam, 
En schroomvol, doch ook vol vertrouwen 
Op Hem dien ze eindlijk mogt aanschouwen, 
De knie boog, en haar renkvaas nam, 
Die 't edelst nardusvoeht besloot. 
En - zonder dat ze een teeken wachtte - 
Gelijk háár hart naar balsem smachtte, 
Den balsem op Zijn voeten goot; 
Het schoone hoofd toen nederboog, 
Terwijl heur hand den haarband roerde 
En vlecht na vlecht met drift ontsnoerde, 
En - met ter neêrgeslagen oog, 
Uit vrees den Heiland aan te staren - 
't Besproeide droogde met heur haren; 
Toen zij, terwijl heur harte joeg, 
In tranen 's Meesters voeten kuste: 
Hem eerend, wien zij zieleruste 
In haar welsprekend zwijgen vroeg. 

{==665==} {>>pagina-aanduiding<<}

Ja, 't was een afstand hemelsbreed, 
Van denken en gevoelen beide, 
Die, simon! van de vrouw u scheidde, 
Wier hart in rouw den Heer beleed, 
Hoe ze afweek van der deugdenbaan! 
Gij, in uw schatting, rein, regtvaardig: 
Zij, in haar oog, geen deernis waardig. 
Gij onberisplijk, naar den waan 
Der wereld, en door elk geëerd: 
Zij, jong verleide, diep gevallen, 
En door den strengen blik van allen 
Versmaad, veroordeeld en verneêrd. 
Gij, naar den maatstaf van den schijn, 
Een voorbeeld in verstand en zeden: 
Zij, van het pad der deugd gegleden, 
Een toonbeeld van gewetenspijn. - 
Maar gij ook, zonder liefde in 't hart; 
Gij, vol van ijdel zelfbehagen, 
Gij, blind voor uw verborgen plagen, 
In 's werelds lust en eer verward: 
Zij, vol van liefde; 't zacht gemoed 
Vol rouw, om haar verleden gangen; 
Zij, met het ootmoedskleed omhangen, 
Dat 's Heeren Englen juichen doet. 
 
Hoe weinig voelde uw koude ziel, 
In Fariseeschen trots verheven, 
Wat eer uw woning werd gegeven; 
Wat zegen u ten deele viel, 
Toen, bij den fellen middag-gloed, 
De Heer naar uw verblijf Zijn schreden 
Gerigt had, en er in kwam treden, 
Omgeven van Zijn jongrenstoet! 
Gij wist niet, dat de stap alleen 
Zijns voets, o simon! op uw drempel, 
Uw huis reeds maakte tot een tempel 
Waar 's werelds licht in volheid scheen. 
Ja, God gaf u, ondankbre! de eer 
Te ontvangen in uw lage woning 
Der englen Vorst, der heemlen Koning, 
Den Heiland, aller Heeren Heer; 
Doch u scheen Zijne komst een last: 
Hij wilde aan uwe tafel spijzen, 

{==666==} {>>pagina-aanduiding<<}

Maar gij onthield Hem de eerbewijzen 
Verschuldigd aan den minsten gast; 
Want toen Hij, van den togt vermoeid, 
Vol liefde uw huis was ingetreden, 
Had zelfs - in strijd met de Ooster-zeden - 
Geen waterbad Zijn voet besproeid! 
Geen eerbied, simon! die u drong 
Aan d'ingang waardig Hem te ontmoeten; 
Geen hulde bij het welkom-groeten; 
Veel min een traan, die 't oog ontsprong! 
 
Maar zij - hoe was geheel haar ziel 
Van ootmoed, liefde en hoop doordrongen! 
Zij had haar zwaren strijd voldongen, 
Toen ze aan des Heilands voeten viel. - 
O, wie de zondaresse zag: 
Hoe zij den balsem, dien ze plengde, 
Met tranen van berouw vermengde, 
Terwijl ze aan jezus voeten lag; 
En dan, door 't smartelijk gezigt 
Der knielende in de ziel bewogen, 
Zijne óók van tranen glinstrende oogen 
Op simons trekken hield gerigt, 
Dien viel een huivring op 't gelaat, 
Als voelde, uit Palestinaas oorden, 
Hij zich verplaatst in 't kille Noorden, 
Waar 't ijsgebergt de zon weêrstaat! 
 
Bedrukte vrouwe! schrei niet meer! 
Gij hebt, o treurende om uw zonden! 
Den Heer gezoeht, den Heer gevonden; 
Zijn blik daalt zeegnend op u neêr! 
Hij, die tot in de harten ziet - 
Al rekent ge u Zijn gunst onwaardig, 
Al smaadt de wereld u boosaardig - 
Hij, 's werelds Heiland, smaadt u niet! 
Hoor toe, terwijl uw ziel nog smeekt 
Om schuldvergiffnis, om ontferming, 
Neemt hij u reeds in Zijn bescherming! 
Hoor, hoe Hij van den schuldheer spreekt, 
En tot u zegt - de Heer van 't leven: 
‘Uw zonden, vrouw! zijn u vergeven!’ 

{==667==} {>>pagina-aanduiding<<}

o Hadt gij, in de ziel verrukt 
Door 's Heilands taal, die u ontroerde 
En aan de zonde en de aard ontvoerde, 
Uw dank in zangen uitgedrukt!.... 
Maar wat gij dacht en badt, was 't niet 
Reeds weêrklank van der zaalgen lied: 
‘'k Mogt tranen aan Zijn voeten plengen! - 
Nu mag ik eedler offers brengen 
Hem, die mij hulp en uitkomst bood; 
Die mijne zwakheid heeft vergeven; 
Mij tot een krachtvol, heilig leven, 
En zaligheid den weg ontsloot! - 
Hem, die mijn hart de rust hergaf; 
Mij van der zondenjuk ontboeide; 
Voor deugd en godsvrucht mij ontgloeide, 
Hem loof en dien ik tot aan 't graf! - 
 
Geen tafereel, hoe waar en schoon 
Door 't kunstpenseel, bemaald met kleuren, 
o Vrouw! stelt uw boetvaardig treuren, 
Uw zielesmart naar eisch ten toon! 
Geen kunst, hoe hoog ten top gevoerd, 
Zoo rijk aan vinding, zoo bedreven, 
Om op 't paneel terug te geven, 
Wat u verrukt heeft en ontroerd! - 
Maar - wat geen kunst vermoge, of mogt! - 
Geheel uw ziele leeft in woorden, 
Wier naklank achttien eeuwen hoorden, 
En die bij menig droeven togt 
Het zinkend hart naar boven hief, 
En de adem werd van eeuwig leven: 
Hij, wien de Heer véél heeft vergeven, 
Die heeft ook véél en dubbel lief! 
 
z. 






Suzanna.

Me unblown flowers.



william shakspeare.
In 1614 was shakspeare Directeur van den schouwburg Black-Friars te Londen. Zijn roem was schitterend; zijne onsterfelijkheid was verzekerd.
Op eenen avond zat de groote Dichter in eene kapel,

{==668==} {>>pagina-aanduiding<<}
in dat gedeelte der stad onlangs gebouwd. Hij had eenigen tijd in dat half duistere gebouw eenzaam doorgebragt, toen hij, niet ver van hem af, eene vrouwelijke gedaante zag nederknielen. - Het was een meisje van edele gestalte, aan wier gelaat het licht, dat van de zoldering afscheen, een bovennatuurlijk schoon gaf.
Shakspeare gevoelde bij het zien dier onverwachte verschijning iets onverklaarbaar aangenaams. Dat gelaat, hetwelk in de plegtige stilte van het gebouw zoo veel verhevens had, herinnerde hem de trekken met welke julia, ophelia en desdemona voor zijne verbeelding hadden gestaan. - Hij beschouwde haar met aandacht, en zag dat zij bad; maar ook dat zijn aandacht haar hinderlijk was; hoewel 't hem scheen alsof het meisje evenzeer tot hem, als hij tot haar zich voelde aangetrokken. Nu stond hij op en ging weg; maar keerde zacht terug en plaatste zich op eenigen afstand achter haar, om, ware 't mogelijk, hare stem te hooren. Men verbeelde zich zijne verbazing, toen hij zijnen naam door haar hoorde uitspreken. Zij bad voor de ziel van hare moeder, en voor die van haren vader william shakspeare, die op den weg des verderfs was; afgescheiden van de Kerk en van zijne bloedverwanten.
De Dichter, sinds twintig jaren van Stratford, waar hij geboren en getrouwd was, verwijderd, had nimmer iets van de zuigelinge vernomen, die hij daar had achtergelaten. - De verrassing en ontroering deden hem sidderen. Toen hij bekwam had hij echter krachts genoeg om zijn geluk eene wijle voor zich te houden; want hij hoorde dat men zijn kind geleerd had, haren vader, die in den kerkelijken ban was gedaan, te miskennen. - Om nabij haar te zijn, zonder haar verder vrees aan te jagen, nam hij een kerkboek op en las half luid den lof, dien de Anglikaansche leeraars elken avond voorlezen.
Na eenige oogenblikken ging het meisje hem voorbij, en nu meenende dat hij een der leeraars was, maakte zij eene eerbiedige buiging voor hem. Aan den uitgang zag zij echter dat het weêrlichtte, en met bezorgdheid om zich heen; want er viel plotseling zulk een stortregen, dat zij gedwongen was in het portaal te blijven

{==669==} {>>pagina-aanduiding<<}
wachten. Daar plaatste zij zich voor een der opene vensternissen en zag naar den bewolkten hemel op. De wind echter blies koud door het portaal, en shakspeare, nu nader komende, vermaande haar, om weder in het binnenste der kapel te treden, en bood haar eenen stoel aan.
Zij zette zich, en sprak eerbiedig: ‘Ik dank u, mijn vader.’
Shakspeare ontroerde hevig op dat woord.
- Gij zijt immers aan de Kerk verbonden? - vroeg zij.
Zonder op die vraag te antwoorden, vroeg hij, op zijne beurt: ‘Hoe zijt gij hier zoo alleen, mijne dochter?’
- Ik woon hier nabij met eene bloedverwante, wier toestand haar echter belet mij altijd naar dit bedehuis te vergezellen. Maar wij denken deze stad spoedig te verlaten.
Het onweder duurde steeds voort, en shakspeare zette zich naast die dochter, hem door den hemel wedergegeven; eene dochter die buitengemeen sterk op hem geleek.
- Mag ik uwen naam ook weten? - vroeg hij.
- Suzanna attaway.
Hoe kromp zijn hart ineen; men had haar niet eens zijnen naam gegeven.
- Hebt gij nog ouders? - vroeg hij met eene gesmoorde stem.
- Eene moeder.
- En uw vader?
Zij verbleekte eenigzins, en boog haar hoofd, en zeide:
- Ik heb mijn vader nooit gekend...
Ondanks den somberen ernst van shakspeare gaf de zachte uitdrukking zijner oogen haar een groot vertrouwen in dezen man, dien zij voor het eerst zag, en hoewel afbrekende, scheen zij geneigd om nog méér te zeggen.
- Uw vader is dan vóór uwe geboorte gestorven?
- Ik heb hem nimmer gezien, en ook nimmer een woord van hem vernomen. - Ik heb zelfs niet veel over hem hooren spreken; want men durft hem in ons bijzijn niet noemen, uit vrees van ons te bedroeven... dat alles gelijkt naar den dood, niet waar? En toch mijn vader leeft nog!

{==670==} {>>pagina-aanduiding<<}

Shakspeare voelde bittere verwijtingen. Het was maar al te waar, hij had vrouw en kind verlaten, en zij hadden nimmer eenig blijk van zijne liefde en zorg ontvangen! Al de krachten zijner ziel had hij elders henen gewend!... Helaas, hij was jong getrouwd, en eene geheel ongewone loopbaan was hem toen opengegaan, en die baan moest hij ten einde toe vervolgen. Maar nu gingen hem ook de oogen open, omtrent zijn verwaarloosden pligt, en pijnlijk vroeg hij verder:
- Hoe, heeft hij u kunnen verlaten?
- Zijne gedachten zelfs verlieten ons, en wij, wij moesten ons ook zijner niet herinneren.
- Hij is dan wél een bedorven mensch?
- Erger dan dat.
- Een misdadiger?
- Erger dan dat.
En terwijl op haar onschuldig gelaat de geheimzinnige uitdrukking lag, die eene vreeselijke openbaring doorgaans vergezelt, voegde zij er bij:
- Hij is tooneelspeler!... het is de beroemde shakspeare!
Shakspeare wendde zijn gelaat af, om een lach te verbergen. Toen hernam hij ernstig:
- Maar, ik geloof, dat hij ook dichter is... en zijn talent... zijn roem...
- Ach, dat alles is ons ongeluk. Zijne ziel, zijn geest, alles heeft hij aan het tooneel gewijd! - aan de hel!
- Dat is treurig! Gij zijt dus zeer ongelukkig, mijn kind!
- Ja, zeer ongelukkig; want dat is niet alles... ik heb mij-zelve óók eene groote fout te verwijten; want ik bemin mijnen vader!
Een kreet van vreugde, half gesmoord, ontglipte hem; hij wilde zijne dochter in de armen drukken; maar de smart der jonge maagd, die hare oogen, als onder een groot ongeluk, ten hemel hief, weêrhield hem.
- Ja - hernam suzanna - ik bemin hem sinds ik kan denken; sinds ik zijnen naam heb gehoord! Ik weet niet wat mij aan hem bindt, dien ik nooit gezien heb, en van wien alles mij moest scheiden! Elken nacht zie ik hem, den veroordeelde door de Kerk, in mijne

{==671==} {>>pagina-aanduiding<<}
droomen; maar teeder, wéldoend, schitterende van grootheid en schoonheid. Hoe meer men over hem zwijgt, des te levendiger klinkt zijn naam in mijn hart. De Godsdienst gebiedt mij hem te ontwijken, en alles zou ik geven, om hem te zien; mijn leven zou ik afstaan, om hem maar éénmaal vader te noemen!
Shakspeare kon zijne tranen niet weêrhouden, en weende met haar. Na een poos zijne aandoening bedwingende, hernam hij:
- Dat gevoel moet u veel verdriet hebben veroorzaakt, tegenover uwe bloedverwanten; bij de begrippen, waarin gij zijt opgevoed.
- Ik weet het niet; mijn leven zou, zonder dat, misschien nog treuriger zijn geweest.
- En uwe moeder?
- Mijne moeder is een toonbeeld van alle deugden. De Godsdienst heeft de verlatene getroost, en zij heeft er zich daarom geheel aan gewijd. Onder de gestadige beoefening van godsdienstige pligten is zij afgetrokken en zwijgend. Ons met hooge muren omgeven huis heeft ál het stille van een klooster.
- En hebt gij zóó uwe geheele jeugd gesleten?
- Eene enkele gebeurtenis van gewigt heeft er voor mij plaats gegrepen. Twee jaren geleden, het huis doorloopende, vond ik, op eene bovenkamer, eenige oude papieren, en daaronder eenige verzen, die mijn vader met potlood geschreven heeft, toen hij naauwelijks twintig jaren oud was... die verzen...’ - hier brak zij hare woorden af, om den leeraar, wiens gestrengheid zij vreesde, aan te zien, en voegde er haastig bij: - ‘o, ik heb ze niet gelezen!... dat zou slecht zijn geweest; zeer slecht! Het zijn, zonder twijfel, tooneelverzen!... Maar het papier, dat mijn vader heeft aangeraakt, heb ik gedurig gekust, en altijd op mijn hart gedragen.
Shakspeares gemoed werd verscheurd van smart over 't geluk, dat hij had kunnen geven, en over 't geluk, dat hij-zelf had gemist.
Buiten woedde nog het onweder; maar in het Godsgebouw was alles plegtstatig stil. Daar ademde alles heiligheid en vrede, en shakspeare dacht er bij, aan het onderscheid in zijn lot, wanneer hij, in plaats van de stormen der wereld te trotseren, zich geplaatst had als onder de vleugelen van echtelijke liefde, bij de wieg van suzanna. Hij zag dat onderscheid sterker uitkomen, bij 't licht van een gevoel, dat geheel nieuw voor hem was, en gaf nu verre de voorkeur aan een roemloos bestaan, waarvoor de Natuur hem echter niet had bestemd, en

{==672==} {>>pagina-aanduiding<<}
waartoe hij ook zijnen geest nimmer zou hebben kunnen dwingen. Maar hij was van nature voor alle hartstogten, ook voor de edelsten, toegankelijk, en de vaderliefde bragt hem tot een buitengewoon en onherroepelijk besluit.
Terwijl hij peinsde had suzanna naar buiten gezien, en daar 't opgehouden had te regenen, boog zij zich eerbiedig voor den man voor wien zij haar hart had uitgestort, en wilde zich verwijderen.
- Blijf nog een oogenblik! - sprak shakspeare, bevend.
- Neen - antwoordde zij - ik heb reeds te lang vertoefd; maar 't was ook voor 't laatst, want binnen zeer kort gaan wij naar Stratford.
- Gij zijt met uwen vader in dezelfde stad, en hebt gij nooit getracht hem te zien?
- Nooit. Het zijn geene bergen of vloeden, die mij van hem scheiden... het is iets ergers!...
- Zijn goddeloos beroep?
- Helaas, ja.
- Troost u dan, mijne dochter!
- Neen, ik zal nooit mijnen vader zien; maar mij daarover te troosten is niet mogelijk.
Shakspeare vergezelde zijne dochter tot aan de deur harer woning; daar dankte zij hem voor dat geleide en zeide hem vaarwel.
- Niet voor altijd. - antwoordde hij, glimlagchend.
- Maar wij gaan Londen verlaten.
- Dat komt er niet op aan.
Shakspeare bragt dien nacht al zijne zaken in orde; den volgenden morgen zond hij zijn ontslag in als Directeur van den schouwburg, en eer 't middag werd had hij suzanna als zijne dochter omhelsd. Kort daarna vertrok hij met zijn nieuw gezin naar het Graafschap Warwick, en dáár gaf hij zich geheel over aan de liefde voor zijn kind, en aan de ontwaakte behoefte zijns harten, aan rust in eenzaamheid.
Zonder iemand te Londen omtrent de beweegreden van zijn plotseling vaarwel aan het tooneel en de wereld in te lichten, verliet hij beiden voor immer, en vestigde zich op het buitengoed New-Place, te Stratford; waar hij, weinig jaren later, op zijn twee-en-vijftigsten verjaardag, stierf.
Er was maar één dag waardig genoeg voor het einde des grooten Dichters; - dat was de dag waarop hij geboren was.

Vrij, naar c. robert.





{==673==} {>>pagina-aanduiding<<}

Mengelwerk.

Olivier Cromwell en zijne verdedigers.

Door J.H. Sonstral.

(Vervolg en slot van bl. 648.)

De dood des Konings kleurde de omwenteling met bloed. Dat was hare schaduwzijde, maar zij had ook hare lichtzijde. De revolutie was eene herleving uit den dood, dien de twee stuarts het volk hadden aangedaan. De revolutie was de geboorte van de grootheid, magt en roem waarop Brittanje sedert twee eeuwen boogt. Toen in den aanvang der dertiende eeuw jan zonder land, dus genoemd omdat hij, bij 't overlijden zijns vaders nog onmondig, geen land in leen bezat, en met zijne hooge geestelijkheid en baronnen overhoop lag, werd door de laatsten het Groot Charter op het Koningschap veroverd, en de baronnen waren geémancipeerd. In de worsteling met karel werd de vrijheid des volks voor altijd gewonnen, en wat er nog van het absolutisme en de aristokratie is overgebleven verdwijnt met den tijd; zoo als de bouwvallen van een kasteel verdwijnen, waarvan het puin allengs wordt weggehaald, om burgerlijke huizen te bouwen of te herstellen.
Hier komen wij op een veld, door cromwells vijanden zoo behendig met doornen en distelen bezaaid, dat zelfs de kundigste en onpartijdigste mannen dat onkruid voor het werk van den Protector-zelven hebben gehouden. Men beschuldigt hem van eerzucht, van dorst naar oppergezag en heerschappij, waaraan hij alles dienstbaar maakte: godsdienst, deugd en pligt. Dat een groot man eerzucht heeft is geene schande, mits de eere die hij zoekt ook eerlijk zij. Dat een man van meer dan gewone geestkracht anderen vooruitstreeft en aan zijn invloed onderwerpt, is natuurlijk: hij kan dat zelfs niet vermij-
{==674==} {>>pagina-aanduiding<<}
den. Zie 't reeds bij de kinderspelen: wie den meest vasten wil en de grootste kracht heeft, staat eer hij 't bedoelt, aan het hoofd van den troep. De man, die werkt en weet wát hij doet, komt van zelf op zijn plaats. Hoe menig zoon van geringe afkomst heeft in Kerk of Staat, of in het gemeenebest der letteren en fraaije kunsten eene eereplaats ingenomen. Wat bragt hem daar? Zijne eerzucht? Neen, zijne geestkracht, die de eerzucht bevleugelde.
Uit het leger in de raadzaal terug gekomen, waar het hoog gezag veelbandig en ten slotte onhandig werd uitgeoefend, sprak 't van zelf, dat cromwells stem reeds door den nagalm zijner overwinningen een overwegenden invloed uitoefende. Hij stond tegenover het Parlement, dat zijne kracht verloren had, bijkans even zoo als later napoleon bonaparte tegenover het ontzenuwde Directoire. Beiden vielen voor de almagt van het genie. Cromwell ontbond het Parlement met zijnen degen. ‘Gij hebt reeds te lang in magt gezeten.’ - riep hij verontwaardigd uit: - ‘Gij zijt geen Parlement. Sommigen van u zijn dronkaards (en hij wees hen aan, die hij op 't oog had); anderen zijn slechthoofden en leiden een schandelijk leven (en dit zeggende vestigde hij zijn straffen blik op hen). Ik herhaal u, gij zijt geen Parlement. Gaat heen! Gaat heen! Ruimt uwe plaatsen in voor waardiger mannen!’ De spreker lenthall verklaarde, dat hij slechts voor het geweld buigen zou; daarop greep harrison hem bij den arm, en lenthall verliet nu zijn leuningstoel. ‘Wat zullen wij doen met dit poppengoed?’ - vroeg cromwell, terwijl hij op den staf van den deurwaarder wees - ‘Voort er mede!’ - sprak hij, en met die woorden gaf hij den staf eenen muskettier in handen. Nadat al de leden van het Parlement, ten getale van tachtig, de zaal verlaten hadden, sloot olivier de deur digt, stak den sleutel in zijn zak, en keerde naar Withehall terug. Of hij, wat den vorm aangaat, in zijn regt was, wie zal het beweren? Merle zegt er van, dat hij in dit geval niet alleen de beginselen geweld aandeed, waarop alle geregeld Staatsbestuur berust, maar dat hij ook dwaalde, wat de beginselen aangaat

{==675==} {>>pagina-aanduiding<<}
volgens welke de Godsdienst de menschen in hunne handelingen, besturen moet; daar hij zijne inwendige aandrift als eene inwerking van den geest Gods aanmerkte.
Wat evenwel tegen de letter van 't vormelijk regt aandruischte, werd door de omstandigheden geregtvaardigd. Het Parlement had uitgediend, was Staatkundig dood, doch verkoos niet begraven te worden. Cromwell wilde de vergaderzaal niet tot een permanent paradebed gebruikt hebben, en vierde met zijne muskettiers de gedwongen uitvaart. Engeland juichte, en Bisschop warburton noemde cromwell de grootmoedigste der overweldigers.
Hij begon met de regering te regelen, doch het kleine Parlement, door hem bijeengeroepen, had van het vorige: het niets doen en het veel praten geërfd. Het ging roemloos uiteen. De legerhoofden hervatteden hunne taak, beschikten over den regeringsvorm. - Cromwell werd Protector der Republiek, omgeven met instellingen, die de vrijheid der Natie waarborgden.
Nu, zegt men, had cromwell zijn doel bereikt, maar zoo de hooge oppermagt het doelwit van zijn rusteloos streven zij geweest, dan was het Protectoraat, even als het Consulaat voor bonaparte, slechts een trap, die tot den troon leide; echter zullen wij zien, dat hij niet begeerde wat hem en zijn geslacht eene blijvende grootheid en Europeschen rang zoude geschonken hebben. Immers de herstelling van karel den Tweeden op den troon geschiedde meer om den Monarchalen regeringsvorm, voor welken Engeland beter dan voor eene republiek geschikt was, weder in te voeren, dan uit liefde voor den Pretendent, wiens losbandige manieren en overhelling tot het papisme velen een doorn in het oog was. Maar laat ons hooren wat hij-zelf van die verheffing dacht: ‘Hij zeide hun’ (zijne vrienden) - schrijft burnet - ‘met tranen in de oogen, gelijk sommigen mij dit verhaald hebben, dat hij veel liever den herderstaf zou opnemen dan het Proteetoraat aanvaarden; want dat niets méér streed met zijn aard dan een vertoon van groot-
{==676==} {>>pagina-aanduiding<<}
heid. Maar dat hij het in dit oogenblik noodzakelijk keurde, de Natie er voor te behoeden, dat zij niet in den poel der schrikkelijkste wanorde verviel, en de prooi wierd van den gemeenschappelijken vijand.’
Men kan de opregtheid dezer betuiging betwijfelen, ja, ontkennen. 't Eene is zoo gemakkelijk als het andere, maar wat zou het lot van Engeland geworden zijn, indien hij de hem aangeboden waardigheid had afgewezen? De anarchie. Op dit punt kan men hem dus in geen geval een juisten blik ontzeggen. Heeft hij eene misdaad begaan met een groot volk voor ramp en lijden te bewaren? Cromwell heeft het ondervonden, dat het geen alledaagsche taak was, het Engelsche volk, in zoo vele partijen verdeeld, te besturen. Zijn eerezetel was niet met bloemen bestrooid, en toch heeft hij den roem des Lands gegrondvest. Wel is waar, dat hij niet voor willekeurige stappen terugdeinsde, maar hij bouwde ook met diep doordachte wijsheid op, wat hij soms, zelfs met onstuimige kracht, had afgebroken.
Hij waagde zich nog op een ander veld, en, nam hij den Koninklijken schepter in handen, zonder eene kroon te dragen, hij greep ook naar den bisschoppelijken herderstaf, zonder zich den mantel om de schouders te werpen. Hij stelde namelijk eene Commissie aan van achten-dertig personen, negen leeken en negen-en-twintig geestelijken, uit alle fractiën der Protestanten, om den toestand der Kerk te regelen en op een vasten voet te brengen. Daarnaast voegde hij Commissiën van opzigt en tucht, in ieder Graafschap ééne, van vijftien tot dertig leden sterk. Het komt, dunkt ons ten minste, hier minder te pas om te vragen, of het niet doelmatiger zou geweest zijn, dat dit alles aan de Kerk-zelve ware overgelaten? want eerst zou men moeten aannemen, dat zij in die dagen van bijstere verwarring er toe in staat ware geweest, en, zoo neen, verdient dan hij verwijtingen, die volvoerde wat zij, die er 't naast toe was, buiten magte was tot stand te brengen? Maar was cromwell er regtens toe bevoegd? Wij zouden 't betwijfelen. indien hij tot dit werk eene Staats-Commissie had

{==677==} {>>pagina-aanduiding<<}
benoemd; maar hij deed niets meer, dan de Kerk door hare eigene, slechts door hem daartoe geroepen voorgangers, uit den slaap opwekken. Hoe men echter over het beginsel der aanstelling twiste, over de vrucht die zij droeg waren allen het eens; behalven zij, wier onwaardigheid en onzedelijkheid getroffen werden. Cromwell-zelf verblijdde zich over dit werk, dat zich, zoo als hij in het Parlement zeide, overvloediglijk regtvaardigde.

Met nog grooter weêrzin werd de doortastende maatregel ontvangen, waarmede hij het Land in twaalf Districten verdeelde, en in ieder eenen Majoor-Generaal aan het hoofd plaatste, zoodat hij die eindelijk moest opgeven. Deze mannen waren met een algemeen burgerlijk en militair toezigt belast, dat zich zelfs tot de geestelijkheid uitstrekte. Wij gelooven, dat de noodzakelijkheid hem dezen maatregelen ingaf. Zeker is het, dat men, indien hij de wanorde had laten heerschen, de vraag niet terúg zou gehouden hebben: vanwaar hij het regt ontleend had, om van zijne magt geen gebruik te maken? Koningsgezinden en Levellers woelden om het zeerst; hij, evenmin wraakzuchtig als bloeddorstig, wist de acte van amnestie door te drijven, doch was voorzigtig en streng genoeg om te zorgen, dat gematigdheid niet de speelbal werd van partijzucht of onbesuisde drift.
En geen wonder, want hij zocht niet de helangen ééner partij te doen bovendrijven, maar allen tot dát doel te verbinden, hetwelk zijn ideaal èn als Staatsman èn als Engelschman was, en dat hij met deze woorden uitdrukte: ‘Ik hoop den Engelschen naam even groot te maken als de Romeinsche naam ooit geweest is.’ Hij heeft woord gehouden. Staatslieden en Vorsten vleiden, ontzagen, vereerden hem. Van den Kardinaal mazarin, den Groot-Vizier van het Despotieke Frankrijk, wordt gezegd: ‘dat hij minder den duivel dan den Protector van Engeland vreesde.’ Handel en scheepvaart bevorderde hij, en wist nieuwe waterbanen voor de Britsche koopvaardijvloot te openen en ze te beschermen.

{==678==} {>>pagina-aanduiding<<}
Letterkunde ondersteunde hij als een mecenas, en beloonde elke verdienste, onverschillig van wat Staatkundige kleur of rigting zij was, die op onderscheiding aanspraak had. Als Independent afkeerig van het Prelatisme vereerde hij Bisschop usher met een pensioen, en zorgde later voor zijne plegtige uitvaart. Van dichters en kunstenaars was hij een vriend, en onthaalde ze gul en ongedwongen aan zijne tafel. Het regt werd onpartijdig bedeeld, de schatkist met spaarzame hand bestuurd. De vloot noch het leger leed gebrek: alles ging vooruit.
Maar de Protector regeerde met eenen ijzeren arm, en dreef alles uit den weg wat hem belemmerde. En hoe veel was dit! De radikalen en ook de zuivere Republikeinen hielden zijne magt voor onwettig. Ludlow kreet hem uit voor een overweldiger. Anderen waren jaloersch op zijn gezag, omdat hij hen was voorbijgesneld of hen terug had gezet. De aanhangers der stuarts vergaven hem den dood van karel niet, en verafschuwden zoowel de Republiek, die met Koningsbloed was ingewijd, als den Protector, die het had doen vergieten. De Episcopalen bespotteden den ernsthaftigen Puritein, de Presbyterianen haatten hem, omdat hij hen belette de rol te spelen, die de Prelaten hadden uitgevoerd. De openbare of bedekte aanhangers van Rome vloekten zijnen naam, omdat hij de hoop op herstel van het Pausdom vernietigd had. Was het wonder, dat cromwell somtijds meer met zijne kracht en zijn beleid dan met de letter der wet of met oude herkomsten kon te rade gaan? De meer bezadigden begonnen het in te zien, dat beiden de Protector en het Volk zich in eene valsche stelling bevonden; dat Engeland niet geschikt was voor eene Republiek; dat alleen de Koninklijke regering de haven tot veiligheid en rust opende. Op dien grond werd, na ernstige overweging, in het voorjaar van 1657 cromwell de kroon aangeboden; maar hij wees haar standvastig af. Wat zou hij bij 't aannemen gewonnen hebben? - De vestiging van zijn huis op het hoogste standpunt; de verzoening met allen die het Koningschap aanhingen, zonder aan de verdreven Dynastie te zeer verknocht te

{==679==} {>>pagina-aanduiding<<}
zijn. - Wat zou hij er door hebben verloren? - De toegenegenheid van zijn oude wapenbroeders en van allen die te goeder trouw de Republiek voorstonden. - En wat bedreigde hem, indien hij haar aannam? - Eene Coalitie tusschen zijne oude vrienden en de radikalen, en de mogelijkheid van een nieuwen burgerkrijg, die hem kans gaf zijnen voorganger zoowel voor als binnen Withehall op te volgen. Het was bij de magt die hij bezat, bij het gezag waarmede hij bekleed was, slechts eene wisseling van titel, of, zoo als hij het op zijne wijze uitdrukte, de beslissing of hij al dan niet eene veêr op den hoed zou plaatsen. Den hoed droeg hij en achtte 't ongeraden om, voor de veêr, de rust van het rijk en zijn eigen hoofd te wagen. Men noeme zijne weigering, indien men er geene belangloosheid in zien wil, Staatkundig; maar die Staatkunde was groot, wijs en edel.
Cromwell had eerzucht, maar de vrijheid, de roem en het geluk zijns vaderlands was zijne eer en zijne zucht was, die in weerwil van elken tegenstand te bevorderen. Wij voor ons zien hem niet op zijne plaats naast napoleon, maar wel naast willem van Oranje en washington, en danken macaulay, carlyle en merle d'aubigné, dat zij ons de oogen geopend hebben, om den grooten man aldaar te kunnen zien. Zoo wordt ons cromwells woord, in het laatste Parlement dat hij opende, eene waarheid. ‘Wij bezitten’ - dus sprak hij (⋆) - ‘twee weldaden: den vrede en het Evangelie! Laat ons één hart en ééne ziel zijn om ze te bewaren! Zijn wij dat om de billijke regten der Natie te handhaven! Indien gij u in een nieuwen zondvloed waagt van oorlog en bloed, moet dit volk onvermijdelijk en ellendig ondergaan. Ik bezweer u in den naam en in de tegenwoordigheid van God, dat gij deze dingen ter harte neemt! Zoo gij den vrede niet zoekt, zoo dat de vrucht der geregtigheid vermenigvuldigd wordt dergenen die den vrede liefhebben, - ach! dan zal men weldra van dit arme volk zeggen: actum est de Anglia: het is gedaan met Engeland!

{==680==} {>>pagina-aanduiding<<}

‘Wat mij aangaat, zoo lang ik leef, zal ik bereid zijn om met u te overwinnen of te sterven. Ik heb den eed gedaan om volgens de wetten te regeren, en ik hoop dat ik daaraan getrouw zal zijn. Weet het wel, dat ik de plaats niet gezocht heb, die ik bekleed. Ik zeg het voor God, voor engelen en menschen: ik heb die plaats niet gezocht. Gij lieden hebt mij gezocht voor deze bediening, en gij hebt mij aangemoedigd haar aan te nemen.’
Hoe zeer cromwell den Koninklijken titel had afgewezen, wilde hij toch de wenschen van hen die aan oude overleveringen gehecht waren te gemoet komen, door den Koninklijken regeringsvorm, zoo als die door overoude herkomsten gevestigd was geweest, te herstellen. Althans hij dreef het door, dat er weder twee Huizen zouden bestaan. Die monarchale vorm over een republikeinsch wezen vond luttel weerklank, en in de Eerste Kamer (het Lager Huis) hardnekkigen tegenstand, zoodat hij genoodzaakt werd het Parlement al weder te ontbinden, gelijk hij dan ook deed; maar nu met dit woord aan het slot: ‘God rigte tusschen u en mij!’ Dat was zijn laatste woord in het Parlement. Weldra werd hij geroepen voor dien Hooger Regter op Wien hij zich beroepen had. Welk oordeel hij toen vernam, wie durft het gissen? - Maar de gebeurtenissen die volgden waren beslissend in zijn voordeel.
‘Door zijn dood’ - zegt macaulay (⋆) - ‘werd de Maatschappij volstrekt uit haar verband gerukt. Het leger kwam in verzet tegen het Parlement, en de verschillende corpsen der armée stonden vijandig tegen elkander over. Teugellooze hartstogt joeg de eene secte tegen de andere in het harnas, en complotten zonder tal schokten en verwarden de partijen onderling. De Presbyterianen offerden hunne eigene vrijheid op, en gaven hunne oude beginselen prijs, in hun ongeduld om zich aan de Independenten te wreken. Zonder een enkelen blik te slaan op het verledene, en zonder den minsten waarborg te vragen voor de toekomst, wierpen

{==681==} {>>pagina-aanduiding<<}
zij hunne onafhankelijkheid voor de voeten van den ligtzinnigsten en tevens gruwzaamsten aller geweldenaren.
‘Toen kwamen de dagen waaraan men zich nooit zonder schaamte herinneren kan; de dagen der dienstbaarheid zonder trouw, der zinnelijkheid zonder liefde, van het dwergachtige goede en het reusachtige booze, het paradijs der koude harten en der bekrompene zielen, de gouden eeuw der lafaards, der dweepers en der slaven. De Koning, die zich in het stof had gebogen voor zijn mededinger van St. Cloud, om zijn eigen volk met voeten te kunnen treden, werd een soort van onderkoning der Fransche Kroon, en dulde met eerlooze hoffelijkheid de diep vernederende beledigingen van die Kroon, en nam haar nog dieper vernederend goud aan. De liefkozingen van ligtekooijen, en de snakerijen van potsenmakers bestuurden van nu aan de politiek van den Staat. De regering had juist bekwaamheid genoeg om te bedriegen, en godsdienst genoeg om te vervolgen. De beginselen der vrijheid werden het voorwerp der verguizing van grappenmakers en hovelingen, en het Anathema Maranatha van laffe vleijers onder de geestelijken. Aan alle hooge plaatsen wierookte men karel en jacobus, belial en moloch; en Engeland bevredigde deze vuilaardige en wreede afgoden met het bloed van de besten en waardigsten zijner zonen. Misdaad volgde op misdaad, schandelijkheid op schandelijkheid, tot dat genoemd geslacht, met de vervloeking van God en menschen beladen, ten tweedenmale verdreven werd en gedoemd om rond te zwerven door de wereld, om “tot een spreekwoord en eene hoofdschudding onder de volken te zijn.” (⋆). De dertig jaren die onmiddellijk volgden op het Protectoraat, zijn jaren der grootste duisternis en schande geweest, gelijk de geschiedboeken van Engeland geene dergelijken kunnen aanwijzen.’
IV. Dat cromwell, als Christen, niet is geweest een dweeper.
Cromwell was een Christen, die na inwendige onrust en strijd tot rust in zijn gemoed, tot vrede met

{==682==} {>>pagina-aanduiding<<}
God kwam. Anderen mogen die onrust en strijd niet gekend hebben; maar het is nog niet bewezen, dat hun Christendom daarom zuiverder is van oorsprong, hechter van grondslag, vruchtbaarder in gevolgen. Het gezonde verstand houdt luther niet voor een dweeper, die niet langs een gemakkelijker' weg tot zekerheid des geloofs en volheid des levens gekomen is; maar ziet juist daarin de genesis van den Hervormer. Even als luther zocht ook cromwell een vertrouwelijken toegang door het gebed tot den troon der genade. Het gebed was bij beiden de adelaarsvlugt waarmede hunne geesten als klapwiekende aan de aardsche hutten ontvloden.
Men heeft zijne zucht tot schertsen, zijne kwinkslagen te baat genomen, om zijn godsdienstigen ernst verdacht te maken; en dat zelfde hebben partijdigheid en laster ook ten aanzien van luther gedaan. Maar hoe vele opgeruimde vrome menschen zijn er niet, die in de eenzaamheid bidden, doch de scherts beminnen in den gezelligen kring, en daar wel eens zich een woord laten ontglippen, dat zij bij gezet nadenken niet zouden gesproken hebben. Wij zeggen met Doctor harris: ‘Bijaldien twee of drie toevallige uitdrukkingen omtrent iemands karakter beslissen moeten, hoedanig ook anders zijne gewone manier van spreken en zijn gedrag mogen zijn, ongelukkig dan hij die zich-zelven deugdzaam mogt achten.’
Cromwell leefde Christelijk. Dagelijks las hij gezet het Woord Gods, en elke lezing werd met een gebed gesloten. Dit deed hij voor zich-zelven, zonder er getuigen bij te roepen, en wat men van zijn verborgen gebed weet, is ontdekt door dezen en genen die hem beluisterd hebben, waarvan merle de proeven mededeelt. Huichelt dan de man die zich aan aller oogen onttrekt? Is hij een dweeper, die de waarheid naspoort in het onfeilbaar woord des Heeren? Toen een zedeloos Hof dat Woord verachtte, was het geen wonder, dat de lezing er van voor kwezelarij werd uitgemaakt, en toen de ligtzinnigheid met het eeuwige spotte, werd ook het gebed een spot, en hun die er troost en heul in zochten

{==683==} {>>pagina-aanduiding<<}
den rug toegekeerd. En wat moest men nu cromwell doen, wiens nagedachtenis men verfoeide, omdat hij nooit met de ondeugd in onderhandeling trad?
Evenwel de onpartijdigheid moet het erkennen, en ook aan merle is 't niet ontgaan, cromwell is op het Godsdienstig terrein van overdrijving niet vrij te spreken. Hij gaf gehoor aan godsdienstige aandoeningen en zoogenaamde bevindingen, en hield die voor stellige uitspraken van den wil Gods, en regelde daarnaar zijn gedrag. Clarendon en andere Koningsgezinden hebben ronduit erkend, dat hij niet bloeddorstig was: hij huiverde bij de gedachte aan eene bloedige teregtstelling des Konings; maar om tot zekerheid te komen nam hij zijne toevlugt tot het gebed; zonder te onderscheiden de indrukken welke zijn toestand alreeds op zijn gestel maakte, en die door de inspanning bij het gebed nog versterkt werden. Deze hield hij voor uitspraken, te stellen zelfs boven het geopenbaarde Woord van God. Die dwaling echter maakt zijne opregtheid niet verdacht; zij toont alleen, dat zijne godsdienstigheid somtijds in een ziekelijken toestand verkeerde.
Te regt mag daarom merle d'aubigné zeggen, dat zijne vroomheid op dit punt wel opregt, maar niet altijd verlicht was. Hij merkte ook nog eene andere dwaling bij hem op, die mede zijn hart ongedeerd laat, maar zijn verstand verkeerd deed oordeelen, en die hem vooral in Ierland met onverbiddelijke gestrengheid deed handelen. ‘De groote man deelde in de dwaling waardoor de handelingen der Roomsche Kerkvoogden gedurende het gansche middeleeuwsche tijdvak waren bestuurd geworden, en die in de zestiende en zeventiende eeuw aan het meerendeel der hervormde Christenen eigen bleef. Hij onderscheidde niet genoegzaam het Oude van het Nieuwe Verbond, het Oude Testament van het Nieuwe. Hij geloofde, dat de Christen, en bepaaldelijk de man in openbare bediening geplaatst, gehouden was de regelen voor zijn gedrag te zoeken in de theocratie der oude Hebreën. De verschrikkelijke oordeelen, die, naar den wil van God, in de dagen der Rigteren en Koningen van

{==684==} {>>pagina-aanduiding<<}
Israël de ongeloovige volken troffen, schenen hem toe ook thans niet slechts dergelijke tuchtigingen te wettigen, maar die ook te vorderen. Hij geloofde, dat hij, gelijk mozes en jozua, bileam moest dooden met het zwaard. Misschien heeft hij daarvan zich-zelven niet zoo opzettelijk reden gegeven; maar toch was het met dit vooroordeel en onder zulken indruk dat hij handelde.
‘Dit was eene dwaling. Daar de theocratie der Hebreën niet meer bestond, konden de gedragsregelen die daarmede verbonden waren geweest niet langer gelden. De voorschriften volgens welke het leven van den Christen moet ingerigt zijn, worden in de Bergrede des Heeren en in Zijn verder onderwijs, gelijk in de Brieven der Apostelen blootgelegd. Echter laat het zich begrijpen, hoe ligt vrome gemoederen ook die uitspraken van Gods Woord ten regel voor hun gedrag konden kiezen, welke toen, gelijk thans, niet meer van toepassing waren onder de nieuwere bedeeling.’
Cromwell was Protestant, Protestant der zeventiende eeuw, Protestant, die tegen de bedekte en openbare aanslagen der Hiërarchie het zwaard had getrokken; die den moord zijner geloofsbroederen kwam straffen, en te gelijk wilde voorkomen dat de gruwel herhaald wierd. Men zal zijn oogmerk loven, al keurt men de middelen hard. Hij meende, dat de hoofdsteun der priesterschap gelegen was in de Mis, die hij voor afgoderij hield, en met al zijn Oud-Testamentischen ijver dreigde de ijzeren man de priesters te zullen straffen, waar hij bevond, dat zij het volk verleidden, of op de bestaande wetten inbreuk maakten; maar toch gebruikte hij niet als de ‘Allerchristelijkste’ lodewijk zijne soldaten, om de inwoners van Ierland te bekeeren. ‘Met het volk’, betuigde hij, ‘is het eene andere zaak; ik kan niet beoordeelen wat Godsdienst de menschen hebben in hun hart. Ik zal het daarom van mijnen pligt rekenen, zoo lang de Ieren zich goed en rustig gedragen, hen op dit stuk niet in het allerminste lastig te vallen. Ik zal trachten in hun midden met geduld en liefde te verkeeren.’

{==685==} {>>pagina-aanduiding<<}

Met eene vrijzinnigheid, onzer eeuwe waardig, houdt hij, in zijn schrijven aan de Schotten (⋆), het juiste midden tusschen hen, die in 't geheel geene bepaalde leeraars wilden toelaten en het bigottisme van anderen, die aan niemand anders dan aan geestelijken de verkondiging van het Evangelie wilden toestaan, terwijl hij in de geestelijken allerminst duldt, dat zij de hand naar het tijdelijk gezag uitstrekten, of de regering met openbare bedilzucht bemoeijelijkten. Hij gunt den leeraren de vrijheid om naar hunne overtuiging het Evangelie te verkondigen, maar ontzegt hun het regt, onder den dekmantel van Godsdienst de Overheid bij het volk zwart te maken.
Zoo spreekt en handelt de man van gezond verstand, en staat op een Christelijk standpunt. Daarom verdient zijne gematigdheid bewondering, dat hij de Schotsche Predikanten niet bemoeijelijkte, die, zelfs in zijne tegenwoordigheid, van den kansel voor Koning karel II baden en tegen hem uitvoeren. Hij begreep, dat het mannen waren, door den oorlog bedwongen. Hij oordeelde, dat liefde meer dan gestrengheid zou baten om hunnen afkeer te overwinnen.
Zoo als merle zijnen held voorstelt, is deze, ofschoon niet vrij van misvatting en dwaling, toch verre van dweepzucht en huichelarij. De huichelaar werpt het masker af, zoo ras 't heeft uitgediend. De dweeper drijft door, en komt meer en meer met het gezond verstand in strijd. Cromwell bleef denzelfden godsdienstigen toon voeren, toen hij schier eigenmagtig kon handelen. Nu zegge men niet, dat hij het welbehagen zijner partij, die zich in vrome terminologie verlustigde, niet op het spel durfde zetten; want hij deed dat, waar Staatsbelang 't vorderde. Hij bedwong de driftige republikeinen en radikalen, maar bestreed ook de Presbyterianen in hun uitsluitingstelsel. Hij wilde, dat alle godsdienstige partijen volkomen vrijheid bezaten, zoo lang zij gehoorzaam bleven aan de wetten van den Staat, en gunde elken regtschapen burger het onbetwistbaar

{==686==} {>>pagina-aanduiding<<}
regt des gewetens. Dat hij de Roomschen streng behandelde lag in hunne onverdraagzaamheid, en vooral daarin, dat zij, eenen buitenlandschen Vorst eerbiedigende, geen goede, gehoorzame burgers van hun eigen vaderland konden zijn. Zeker zou zijn gedragslijn jegens hen anders zijn geweest, indien 't aan hem alleen hadde gelegen, zoo als hij dat rond en open in een brief aan den Kardinaal mazarin verklaard. (⋆)
Niemand heeft hem op dit punt beter geregtvaardigd dan de Episcopaalsche Dichter southey, die, ofschoon hij de restauratie van karel II als Engelands geluk toejuicht, zijns ondanks getuigen moet (†): ‘Cromwell verloste het land van de Presbyteriaansche onverdraagzaamheid, en hij beteugelde de fanatieke ijveraars, die jezus christus tot Koning wilden maken, en dan, in hoedanigheid van “Zijne Heiligen”, het land onder zich hadden wenschen te verdeelen. Al de zielskracht van cromwell was er toe noodig, om zoodanig een geest van fanatisme, beide in het politieke en in het godsdienstige, te onderdrukken.’
Cromwell kon zich niet beter hebben uitgedrukt in onzen tijd, dan hij 't deed in het Parlement. (§) Hij besprak en handhaafde daar de beginselen van waarachtige verdraagzaamheid als een Staatsman, die in de godsdienst zijn kracht en steun heeft, maar aan ieder gunt, wat men hem niet ontnemen kan zonder onregtvaardig te zijn. En toch heeft villemain (⋆⋆) uit zijne vrijzinnige verklaringen het besluit getrokken, dat zij alleen voldoende zijn, om zijne huichelarij te bewijzen. Het is alsof men, iemand ziende die eene buitengewone weldaad bewijst, er bij uitroept: ‘Zie dien veinsaard!’ - Villemain oordeelt, dat in die fanatieke (?) eeuw het geloof zich niet kon afscheiden van onverdraagzaamheid: inderdaad eene stelling die niets bewijst. Hoe vele groote mannen dier eeuw waren dan huichelaars geweest! -
{==687==} {>>pagina-aanduiding<<}
Men denke maar aan den grooten Keurvorst en aan willem den Derde. Villemain meent wel, dat, zoo hij opregt geweest ware, hij zich aan een der sekten had moeten aansluiten. Doch waarom? Hij stond boven allen verheven. Het echte Protestantsch beginsel leidde hem. Voor het Protestantisme heeft hij open, en zonder eenige achterhoudenheid partij getrokken. Daarom kende hij geen vijand zoo groot als den Paus, dien hij als den Antichrist verafschuwde. Hij was tegen Spanje daarom alleen vijandig gestemd, omdat het de wereldlijke magt was waarover de Paus beschikte.
Geloof en zedelijkheid was het positief, tegenstand tegen het Pausdom het negatief beginsel, dat hij bij de Britten opwekte. Daarbij kon men in vormen verschillen, maar het verschil behoefde niet in geschil te ontaarden. Cromwell wierp tegen de vijanden van waarheid, licht en Christelijk leven den godsdienstzin als bolwerk op. Die dit fanatisme onverdraagzaamheid noemt en het veroordeelt, plant met zijn vonnis den boom, waaruit Rome later de houtmijt zal oprigten, wier knetterende vlam zijn triomf op het Protestantisme beschijnen zal. Cromwell wilde godsdienstige vrijheid, de grootheid van zijn vaderland, den bloei van het Protestantisme, omdat het de kiem bevat van menschen- en volksgeluk.
Waar het Protestantisme bedreigd of verdrukt werd, trad hij op als bemiddelaar of als beschermer. Wat hij voor de Waldenzen heeft gedaan is overbekend, en wij durven met merle vrijmoedig beweren, dat, indien hij ten tijde van den Rijswijkschen en Utrechtschen vredehandel geleefd hadde, de verdrukte Hugenoten in Frankrijk niet weerloos aan hun droevig lot op de galeijen en in dompige torengewelven zouden zijn overgelaten. Althans zijne tusschenkomst bij mazarin werkte weldadig, terwijl hij zich van onvoorzigtige stappen onthield en anderen onberadenheid ontraadde.
Merle d'aubigné noemt cromwell den grootsten Protestant, die na luther en calvijn geleefd heeft. Misschien waren de gevolgen onberekenbaar geweest, indien

{==688==} {>>pagina-aanduiding<<}
tegenover de Roomsche ‘propaganda’ zijne ‘tuenda’ ware tot stand gekomen, die door hem bestemd was, om, van Londen als een middelpunt uitgaande, hare vertakkingen door de gansche Christenwereld te verspreiden. Men beoordeele het ontwerp, zoo als men verkieze, maar niemand zal in den ontwerper den vurigen Protestant miskennen, die de spreuk onzer Vaderen niet op het Staatszilver, maar in zijn hart had afgedrukt: ‘Op Gods Woord steun ik; de vrijheid bescherm ik.’ De Katholieke villemain is eerlijk genoeg van dit te erkennen. Het lag echter niet in den weg van het Godsbestuur dit grootsche plan in werking te doen treden. De ligtzinnigheid der volgende tijden zou de instelling in de geboorte hebben doen stikken, en dan had zij kwaad in plaats van goed gedaan. Die veel wil en kan doen is het daarom nog niet gegund alles te doen. Cromwell heeft genoeg gedaan; voor het te veel bespaarde hem de hand Die alles doet. Hij heeft het Protestantsche volksleven opgewekt, dat onder de volgende regeringen wel onderdrukt maar niet gedood kon worden. Het ontwikkelde zich met de eigen Cromwelliaansche kracht, ofschoon door eene andere hand bestuurd, toen jakobus eene Mis met drie kroonen betaalde.
Dit Protestantisme was bij hem niet de met kunst ingelegde vrucht der overlevering, door de kruiderijen van Kerkelijke formulieren tegen bederf beschermd, maar de levende vrucht onmiddellijk van den boom des geloofs geplukt, en door het Evangelie zijn gemoed ten voedsel aangeboden. Daarvan zijn de blijken voorhanden in de nederigheid, welke hij in voorspoed bleef bewaren, in de kinderlijke onderworpenheid, waarmede hij uit den lijdensbeker dronk, terwijl dierbare panden van zijne zijde in het graf wegvielen, en bovenal in de gemoedstemming waarin hij verkeerde op zijn laatste ziekbed, en het geloofsvertrouwen waarin hij ontsliep. In zijn laatste bede, na den strijd in zich-zelven voldongen te hebben, trad hij op als een mozes, middelaar tusschen God en Zijn volk.
In zijne laatste ure had hij wel bekommering over den

{==689==} {>>pagina-aanduiding<<}
staat zijner ziel, doch heeft geene enkele daad herroepen, of er met berouw over gesproken, maar eenen roem achtergelaten, die wel bezwalkt is door vuige spotters onder twee nietswaardige regeringen, doch reeds daarmede is hersteld, dat een held uit het Huis van oranje kwam voltooijen wat hij was begonnen: Engelands grootheid en magt.
Neen, welke gebreken cromwell hebben aangekleefd, hij had te veel gezond verstand, om een dweeper te zijn, en het was alleen zijn driftig gestel, gepaard met diepe gemoedelijkheid, welke hem soms, onbewust, een voet op het veld der geestdrijverij deed zetten. Hij ging te regt toe op zijn doel af, en hij sprak het èn in het openbaar èn in vertrouwelijken kring, te rond, te open, en te krachtig uit, om een vertoon van godsdienstigheid te huichelen, waaraan de overtuiging zijns verstands, de stemming zijns gemoeds vreemd zouden geweest zijn.
Cromwell was een groot man, en merle heeft zijn eer als een braaf en regtschapen Christen gehandhaafd. Hij was voor de Engelschen wat numa pompilius voor Rome was. ‘Hij begreep, gelijk pompilius, dat de godsdienst de grondslag der Natiën moet zijn; nogtans waren het niet de ingevingen en mededeelingen eener nimf egeria op welke hij de toekomstige grootheid der Republiek trachtte te bouwen; hij kende waarachtiger en heiliger openbaringen. Numa en cromwell, die beiden tot aan den ouderdom van veertig jaren een stil, vergeten leven leidden, en op het land woonden, de een in de nabijheid van Cures, de andere in den omtrek van Huntingdon, waar zij zich in hunne afzondering met de beschaving van hunnen geest gelijk met den akkerbouw bezig hielden, terwijl de een zijn vader in zijnen ouderdom ten steun was, en de ander zijne oude moeder verzorgde, verlieten de rust van dat landelijk leven niet, dan om hoogepriesters te zijn van den God dien zij vereerden, en Zijne geboden aan hunne Natie bekend te maken. Indien de schoonzoon van tatius tempels stichtte, en priesterordeningen grondde voor mars, Vestalen, Fecialen

{==690==} {>>pagina-aanduiding<<}
en anderen, werd de achterneef van den eersten Minister van hendrik VIII in al zijn streven door den vurigen wensch bestuurd, om onder zijn volk, zoo veel in hem was, dat “uitverkoren geslacht”, dat “Koninklijk priesterdom”, dat “heilig volk” uit te breiden, hetwelk, volgens den Apostel petrus, “de deugden verkondigen moet desgenen die ons uit de duisternis geroepen heeft tot Zijn wonderbaar licht.” (⋆) Hij behoefde niet in het heiligdom der gewijde bosschen den wil van zijnen God te hooren. Zijne binnenkamer was, gelijk wij dat gezien hebben, zijne bidkapel. Beiden, numa en cromwell zwoeren dat zij de heilige vlam die aan den gloed der zon ontstoken was, in den boezem des volks brandende zouden houden. Indien olivier al niet in de gewelven der Pauluskerk te Londen een koperen schild heeft opgehangen, dat uit den hemel gevallen was, wist hij, in stede daarvan, zijne medeburgers een palladium te geven, dat sterker waarborg wezen kon voor de grootheid des Lands; en dat palladium beschermt nog altijd Groot-Brittanje tegen den overweldigenden invloed van den dorst naar goud en het woelen der hartstogten, waarvan het zoo zeer het tooneel is. Vóór zij aan het bestuur waren, (numa en cromwell) beschouwden de vreemdelingen gelijkelijk Rome en Engeland als een gevaarlijk, vijandelijk kamp; maar onder hunne regering werd èn Engeland èn Rome voor den vreemdeling aan eene goede, wijze stad, aan eene geregte vierschaar, aan een heiligen tempel gelijk. Een oude wijze had gezegd: “De wereld zal niet gelukkig zijn, voor men de wijsbegeerte ten troon zal
verheven zien.” Welnu, bijaldien numa dit zeggen bewaarheid heeft, dan heeft olivier zijnerzijds dit woord bevestigd: “Des Konings hart is in de hand des Heeren als waterbeken; Hij neigt het tot al wat Hij wil.... Een Koning houdt het land staande door het regt.” (†) Het graf van olivier werd even als dat van numa geweld aangedaan na zijnen dood; en terwijl uit de tombe van pompilius, aan den voet van

{==691==} {>>pagina-aanduiding<<}
den Janiculum, handschriften te voorschijn werden gebragt, welke de Senaat, met schijnheiligen afschuw, aan de vlammen offerde, omdat ze gevaarlijk werden genoemd voor het volk, zijn de beenderen van den Protector opgegraven en blootgesteld geweest aan de verguizing van laaggeestige vleijers eener bedorvene zedelooze regering. Doch wat nood! De naam van olivier, gelijk die van numa, blijft en zal steeds blijven herdacht worden, als de verpersoonlijking van den godsdienstigen geest en de liberale wetgeving van een groot volk. Cromwell, - wij herhalen het, - is de ware grondlegger van het latere Engeland; aan hém is het volk zijne vrijheid verschuldigd, en aan hém moet de kroon hare zekerheid dank weten. En nogtans werd tot dus verre door de zorgen van victoria ter eere van cromwell in het nieuwe paleis van Westminster geen standbeeld opgerigt!... Ingrata salutis.’ (⋆)





Een gemaskerd bal te Parijs in 1778.

Maria antoinette, die den lust tot vermaken aan het Fransche hof deed herleven, bragt ook de gemaskerde bals weder in zwang. De burgerstand volgde, gelijk altijd, het voorbeeld van den adel, en verlustigde zich met zulke nachtelijke feesten in het gebouw der Opéra, waar dan zelden een voorval ontbrak, geschikt om de gesprekken aan het hof en in de stad te verlevendigen.
De Vasten-avond-vermakelijkheden van 't jaar 1778 vooral waren drok. Een groot aantal gemaskerden vertoonde zich reeds des morgens op de boulevards, zoodat het niet twijfelachtig was of het bal in de Opéra zou schitterend wezen, te meer daar men wist dat zeer hooge personaadjen er deel aan zouden nemen. En inderdaad werden de deuren van het gebouw der Koninklijke mu-
{==692==} {>>pagina-aanduiding<<}
zijk-akademie al vroeg belegerd door eene menigte, die, op het gegeven teeken, de prachtig verlichte zaal binnenstormde.
Het feest was in den aanvang niet zoo woelig als later. De costumes waren nog frisch en werden bewonderd. Elke binnenkomende werd door nieuwsgierigen omringd en moest het onderzoek doorstaan van menigen blik, die alle moeite deed om achter het geleende aangezigt, den persoon, die 't droeg, te herkennen. Onder de maskers, meer bijzonder nagevorscht, was een man van middelbare lengte, die met onverstoorbare deftigheid in een Armenisch gewaad, volmaakt gelijkende naar dat waarmede j.j. rousseau zich in de hoofdstad vertoond had, op en neêr wandelde. Men wilde weddingschappen aangaan, dat hij de Geneefsche wijsgeer-zelf ware, en de zigtbare ontevredenheid van den gemaskerde, zoo dikwerf een onbeleefde hem van te nabij beschouwde, versterkten dat vermoeden. Men sprak er veel over, en de wezenlijke of gewaande Schrijver van den Emile was dien avond, wat men nu zou noemen: de lion van 't gezelschap. Een later binnengekomene deed de begoocheling verdwijnen door het verhaal van een voorval, dat weldra van mond tot mond ging. Het bewees, dat de Armeniër de menigte ten koste van jean-jacques vermaakte; want door een ongeluk hem den vorigen dag, op zijne eenzame wandelingen, overgekomen, moest deze zijne kamer houden.
Hij had, namelijk, den vorigen dag, op den weg van Menilmontant, het rijtuig van den Heer de fargeau ontmoet en niet spoedig genoeg kunnen wijken voor een grooten Deenschen hond, die er nevens liep, en was door dezen omver geloopen. De Heer de fargeau deed dadelijk ophouden, en steeg uit om den, naar hij zag, gekwetsten man te helpen, en verdubbelde zijne verontschuldigingen toen hij den wijsgeer herkende, en verzocht hem dringend in zijn rijtuig plaats te nemen, om hem te huis te brengen. Jean-jacques echter, ofschoon in het aangezigt gewond, was onverbiddelijk en ging

{==693==} {>>pagina-aanduiding<<}
heen, zonder iets op de ontschuldigingen van den eigenaar des noodlottigen Deens te antwoorden. De Heer de fargeau verzuimde niet den volgenden morgen, dien van het gemaskerde bal, naar den toestand van den gekwetste te doen vernemen; maar rousseau ontving den bode zeer ruw, en schreeuwde hem eenvoudig toe: ‘Zeg uwen meester, dat hij zijn hond aan den ketting moet leggen!’
Rousseau was dus niet op het bal. Elk prees de naauwkeurige gelijkenis van zijn tweede ik, maar nu men toch wist, dat 't maar eene kopij was, trok hij de aandacht niet langer. Intusschen waren de gewone kleine balintrigues in vollen gang; de partij was ten toppunt van levendigheid, toen 't velen in het oog liep, dat een zeer rijk masker onophoudelijk eene wit-satijnen domino vervolgde, terwijl deze alle moeite deed om van haren lastigen vervolger ontslagen te worden. In de koffijkamer, in de zaal, overal was hij hare schaduw, en sprak onafgebroken, fluisterend en dringend haar aan. Trad zij in eene loge, hij was er ook, en zette zich nevens haar; verliet zij die, hij ging mede. Dat trok eindelijk algemeen de aandacht. Wel wist men de namen dier personaadjen niet; doch het gerucht liep, dat zij tot den voornaamsten stand behoorden. Eindelijk scheen de jonge man eene zware beleediging of eene gewigtige waarheid te hebben gezegd; want de witte domino wendde zich snel om en greep, tegen alle gewoonten aan, naar het masker, dat de gelaatstrekken van den lastigen vervolger bedekte. Deze, dien onverwachten aanval met eene gelijke poging willende beantwoorden, had, bij de beweging naar het masker der dame, het ongeluk haar, met een ring, dien hij aan een der vingeren droeg, in het aangezigt te kwetsen. Dit tooneel, ten aanzien van zoo vele toeschouwers, werd het onderwerp van alle gesprekken; elk hield er zich mede bezig en sprak er fluisterend van, als over eene gebeurtenis die treurige gevolgen kon hebben. De beide maskers werden nu bekend; het eene was de Graaf van artois (later karel X), het andere de

{==694==} {>>pagina-aanduiding<<}
Hertogin van bourbon. Men begrijpt, dat zij zich na deze onaangenaamheid verwijderden; de menigte volgde welhaast hun voorbeeld, en het bal eindigde onder den niet aangenamen indruk van een tooneel, welks spelers zeker het oogmerk niet hadden gehad om eenige openbare ergernis te geven.
De Graaf van artois was juist niet beroemd wegens de zuiverheid zijner zeden. Desniettemin, of misschien dáárom, werd hij door vele vrouwen in bescherming genomen. Men zag zijne ligtzinnigheid over 't hoofd; want hij was een allerbeminnelijkst cavalier. Moest men ook niet aan zijne jeugd wat toegeven? Maar deze laatste onbezonnenheid deed hem zijne schoone verdedigsters verliezen. Een vergrijp tegen de zedelijkheid liet zich in die dagen verontschuldigen; maar tegen de wellevendheid te zondigen, eene jonge dame, door onbesuisde drift in het gelaat te kwetsen, dat duldde geene verschooning. De geheele wereld, het hof en de stad, koos nu partij tegen den Graaf; zijne veroordeeling was algemeen.
De Hertogin van bourbon achtte zich verpligt voor de ondergane beleediging voldoening te eischen. Zij deed hare klagten door den Prins van condé, en door haren vader, den Hertog van orleans, aan den Koning voordragen. Niets scheen moeijelijker te dempen, dan deze ongelukkige twist. De Hertog van bourbon had luide verklaard, dat, indien men zich niet bij zijne echtgenoote wilde verontschuldigen, hij weten zou, wat hem te doen stond. Dat dit eene uitdaging aan den Graaf van artois zou zijn, was gemakkelijk te gissen. 't Gerucht ook dáárvan kwam tot den Koning, wien dit sterk trof. Welk een slecht voorbeeld ook inderdaad, als er een tweegevecht plaats greep tusschen hem zoo na verwante personen. Hij deed de beide Prinsen bij zich komen, en vorderde hen de belofte af, dat zij tegen zijnen wil niets zouden doen. De Hertog van bourbon en de Graaf van artois waren dus genoodzaakt eene verzoening te veinzen, die echter door niemand als wèlgemeend werd beschouwd.

{==695==} {>>pagina-aanduiding<<}

's Konings gezag was, in zeker opzigt, magteloos. Maria antoinette ondernam dus, de onderhandelingen zelve te bestieren, daar zij zich overtuigd hield, dat vrouwen dikwerf beter slagen dan mannen, als er twisten zijn bij te leggen en vrede tusschen vijanden te herstellen is. Zij vaardigde gezanten af, die alle moeiten deden, om de bezwaren tegen een onbloedigen uitslag uit den weg te ruimen. Maar hunne pogingen mislukten. De Graaf van artois had van de bedreiging des Hertogs van bourbon gehoord, en weigerde dáárom de stappen van verontschuldiging te doen, op welke de Hertogin regt had, en toch was dit, om het tweegevecht te vermijden, de eenigst mogelijke oplossing.
Men hoopte dat het publiek, na eenigen tijd, de zaak zou vergeten, en dat de onverschilligheid der openbare meening, bij het rekken der onderhandelingen, niet meer zou noodig maken een reeds vergeten geschil te verlevendigen en op eene kampplaats te eindigen. Maar dit gebeurde niet. De zaak van Mevrouw de Hertogin was eene zaak geworden van algemeen belang. De eischen van het Fransche eergevoel spraken luider dan alle tegenredenen, op 't gezag der wetten en de bevelen des Konings gegrond. De twee Prinsen besloten tot het duël.
Den 16den Maart, des morgens ten 9 ure, reden twee rijtuigen, vergezeld door knechts zonder liverei, gelijktijdig het bosch van Boulogne in. Het eene kwam van Parijs, het andere van Versailles. Beiden hielden stil bij een der boschjes die Bagatelle omringen, en de Graaf van artois en de Hertog van bourbon bevonden zich in elkanders tegenwoordigheid, elk met twee getuigen, uit de officieren hunner Huizen gekozen. De voorwaarden van het gevecht geregeld zijnde, trokken de partijen hunne degens, en de strijd duurde omtrent vijf minuten, doch de verhalen deswege verschillen. De een beweerde dat de Graaf van artois een ligte schramp aan den arm ontving; anderen zeiden dat het eenige bloed, hetwelk er gestort werd, dat was van den Heer de vibraye, Kapitein der lijfwacht van den Hertog van bourbon en

{==696==} {>>pagina-aanduiding<<}
een zijner getuigen, die, toen hij de sporen van den Prins had losgemaakt, zich oprigtte, maar een wondje onder 't oog kreeg, door de punt van des Hertogs degen, welken deze onder den arm hield. Wat daarvan zij, zoo veel is zeker, dat de zaak eervol geschiedde, en men overeenkomstig de regelen der aloude ridderschap gestreden had.
Dadelijk na het geven dier voldoening, schreef de Graaf van artois aan den Koning, om hem vergiffenis te verzoeken, wegens de ongehoorzaamheid aan zijne bevelen; met bede, dat de Hertog van bourbon niet anders dan hij-zelf mogte behandeld worden. Ofschoon hij schuldig, was, hoopte hij verschooning te vinden in de liefde eens broeders. - De Koning kon er eigenlijk niet misnoegd over zijn, dat Fransche Prinsen hadden gedaan hetgeen de eer vorderde. Dit geschrift verzonden zijnde, spoedde de Graaf van artois zich naar het Palais-Bourbon om der Hertoginne de volkomenste voldoening te geven. Hij deed dien stap, tot welken hij niet had willen overgaan zoo lang de Hertog dien had geëischt, thans uit eigen beweging, en volgde nu zijn eigen gevoel; terwijl hij anders had kunnen schijnen uit vrees te handelen. ‘Ik neem’ - sprak hij tot de Hertogin - ‘het eerste oogenblik te baat, dat de omstandigheden mij vrijlaten, om u de verontschuldigingen aan te bieden welke ik, tot mijne smart, tot nu toe heb moeten uitstellen.’ - Deze ontschuldiging, al ware zij misschien niet geheel opregt, was voor de eer der Hertogin voldoende, en werd ook op zulk eene wijze aangenomen, dat men aan opheffing van alle verder leedgevoel gelooven mogt.
Het nieuws van die verzoening verspreidde zich even snel als vroeger dat van de beleediging. Te Parijs en te Versailles was men er even vol van, en de bijzonderheden werden op allerlei wijzen verhaald. Men verzekerde dat de strijders het hof voor eenigen tijd zouden moeten verlaten, om aan het misnoegen des Konings te ontgaan. Men deelde elkander zelfs, in vertrouwen, twee verbanningsbevelen mede. Evenwel gebeurde

{==697==} {>>pagina-aanduiding<<}
er niets van dit alles. Lodewijk XVI was geen vriend van straffen, en de Koningin verkreeg, zonder moeite, genade voor de beide schuldigen.
Het laatste bedrijf van dit kleine tooneelspel was intusschen nog niet vertoond. In de Opéra aangevangen, moest de intrigue in den schouwburg worden opgelost. Eene maand vóór de gewigtige gebeurtenis op het gemaskerde bal raakte geheel Parijs, op een goeden morgen, door het wonderlijkste, het onverwachtste voorval in verbazing. Voltaire was in de hoofdstad, die hij in vele jaren niet had bezocht, aangekomen. ‘Neen!’ - riep een der ooggetuigen uit - ‘Neen, de verschijning van een geest, van een profeet, van een Apostel, zou niet méér verwondering en bewondering gebaard hebben dan die van voltaire. Dit nieuwe wonder heeft, voor eenige oogenblikken, alle andere belangen doen zwijgen; het heeft de geruchten van oorlog, de kuiperijën van de balie, de hofkrakeelen, zelfs den grooten twist tusschen de Gluckisten en Piccinisten doen vergeten.’ De hoogmoed der Encyclopédisten was voor de helft verminderd, de Sorbonne beefde, het Parlement zweeg, de geheele letterkundige wereld was in beweging, gansch Parijs haastte zich voor de voeten van zijnen afgod te knielen, en nooit zou een held met meer luister zijn roem genoten hebben, indien het hof den dichter met een gunstigen blik had verwaardigd, of maar minder onverschilligheid had aan den dag gelegd.
In den ouderdom van vier-en-tachtig jaren legde voltaire, in Februarij, den weg van Ferney naar Parijs in vijf dagen af. Hij steeg af bij den Markies de vilette, die kamers voor hem in zijn hôtel had doen gereed maken, en reeds des anderen daags ontving hij de meesten der uitstekende mannen, die toesnelden om hem te begroeten. Terwijl men hem van vermoeijing afgemat waande, las hij, des avonds, overluid zijn treurspel Irène voor, dat op het Théâtre Français gespeeld zou worden, en besteedde den nacht daarop aan het verbeteren der twee laatste bedrijven. De Heer de vilette

{==698==} {>>pagina-aanduiding<<}
gaf zich de uiterste moeite om bij den grooten dichter de stad Parijs, en bij Parijs den grooten dichter waardig te vertegenwoordigen, en - maakte zich door zijne bedrijvigheid daarbij belagchelijk.
De Irène werd in zes weken ingestudeerd, en den 16den Maart voor de eerste maal opgevoerd. Nooit zat een schitterender gezelschap in den voornaamsten der schouwburgen opeengepakt. De Koningin verscheen er met geheel haar hof, en woonde den nieuwen triomf des beroemden treurspeldichters bij. Zijn zegepraal werd echter voorafgegaan door die der Hertogin van bourbon. In den morgen van dienzelfden dag hadden het tweegevecht tusschen haren echtgenoot en den Graaf van artois, en de verontschuldiging van den laatsten bij haar, plaats gehad. De indruk van die twee voorvallen was nog versch. Toen de Hertogin van bourbon in hare loge trad, daverde de geheele zaal van toejuichingen, en de geestvervoering steeg ten top toen men den Hertog haren gemaal en haren kampvechter aan hare zijde ontwaarde. - Welk eene zonderlinge heerschappij heeft de ridderlijke geest, die weleer een zoo uitstekende karaktertrek der Natie was, ten allen tijde blijven uitoefenen! Wel waren de zeden van het Hof, in dien tijd, niet voorbeeldig; men gaf er niet veel om de eer der mannen of de deugd der vrouwen; maar toen een Prins, befaamd door zijn goed geluk, eene voorname vrouw beleedigde, verloor hij al zijne vrienden; elk hunner trok partij voor haar, die men zijn slagtoffer noemde. Hij zou deze voorname vrouw hebben kunnen ontëeren, zonder dat iemand er zich over bedroefd of aan geërgerd zou hebben; maar hij kwetste haar wang, in eene poging, om 't regt van onbekendheid te schenden, en dat was erger dan eene beleediging; het was eene laagheid. Met de wapens voldoening te geven, daarna zich aan de voeten der gehoonde vrouw te werpen, was het eenige, dat de Graaf van artois doen kon, om de gunst des volks te herwinnen. Men bewees dan ook hem, dat de ongunstigste indruk kan worden uitgewischt, als een man zijne fou-
{==699==} {>>pagina-aanduiding<<}
ten grootmoedig herstelt. Toen hij in
zijne loge kwam werd ook hij met eenparige blijken van welgevallen ontvangen. - ‘Aldus’ - riep een publieist uit - ‘durfde het volk, door zijne schitterende goedkeuring, eene daad huldigen, die volgens de wetten ongeoorloofd, met de grondbeginselen van den troon strijdig, en door de uitdrukkelijke bevelen des Konings verboden was.’ Een bewijs, dat de magt der zeden en der volksvooroordeelen alle ander gezag en alle menschelijke heerschappij overtreft.

Naar 't Fransch.

Uit den vreemde.


	I.

't Strand, bij avond.
Gulden dos 
Dekt het bosch. 
Lieflijk gloeijende avondglansen, 
Kleuren kerk en torentransen. 
 
Zoete vreê 
Ruischt de zee; 
Huiswaarts glijden visscherspinken, 
Die van ver als zwanen blinken. 
 
't Zilverzand 
Blinkt aan strand; 
Goudgezoomde wolken varen 
Statig over de effen baren. 
 
Ruischend kranst, 
Geel beglansd, 
Helm en riet den rug der duinen; 
Meeuwen zweven langs heur kruinen. 
 
Stil en zacht 
Duikt in nacht 
Dorp en eenzaam visscherskluisje, 
Badgebouw en zomerhuisje. 

{==700==} {>>pagina-aanduiding<<}

Op den vloed 
Sterft de gloed; 
Snel verbleeken de avondglansen 
Op de kerk en torentransen. 
 
't Licht der maan 
Kleurt de blaân; 
Geestgelispel in de winden 
Speelt door de oude kerkhofs-linden. 
 
Naar matthisson. 
 
a.v.w. 


	II.

Welgemoedheid.
'k Ben minnaar van rozen, de bloemen der blijden; 
Ik mag ook eipressen en wilgen wel lijden; 
Ik min ook den beker en ledig dien graag; 
Maar 'k hoû ook van weemoed en tortelgeklaag. 
 
Ik hoû van de vroegte, zit gaarne naar 't fluistren 
Der koelte in den dauw van den ochtend te luistren; 
Ik min ook den avond, groet immer met lust 
De Venus in 't Westen, bodinne der rust. 
 
Ik hoû van den middag met weeldrig gewemel; 
Ik min ook de stilte en den scheemrigen hemel; 
'k Zie gaarne de velden in zonnige pracht; 
Maar graag ook den donkeren sluijer der nacht. 
 
'k Min alles wat wèldoet aan eerlijke harten, 
Wat opwekt tot blijdschap, of troost geeft in smarten; 
Ik dorst naar verstrooijing en zalig gevoel, 
In 't stille des wouds en der steden gewoel. 
 
Gestorvene vrienden ook blijf ik beminnen; 
Verleden en toekomst bekoren mijn zinnen: - 
'k Vind rozen alom voor mijn bedevaartstaf, 
Zie dankend terug en geloovig 't graf. 
 
Naar heidenreich. 
 
a.v.w. 



(⋆) Ofschoon dit werkje, hoofdzakelijk vertaald en uitgegeven om de deelneming aan het Zendeling-Genootschap te bevorderen, reeds in een vroeger Nommer van dit Tijdschrift (voor April 1851, No. IV) met nadruk is aanbevolen, willen wij toch deze ingezonden aankondiging van een hooggeachte hand niet terughouden, wijl zij den inhoud van het boeksken in treffende bijzonderheden nog méér bekend maakt en zoo krachtdadig opwekt tot deelneming aan het werk der zending onder de Heidenen, die nimmer genoeg kan worden aanbevolen.

De Red.

(⋆) Herinneringen enz. II. 4. Wij kunnen ons niet weerhouden, er een paar bladzijden van aan te halen.

(⋆) Op bladz. 62 r. 1 v.o. spreekt hij van zijne ‘jonge bruid’; op bladz. 63 r. 9 v.b. noemt hij zich verloofd; maar op bladz. 62 r. 1 v.b. is hij reeds gehuwd en vader.

(⋆) Algem. Vaderl. Letteroef. 1802, bladz. 137.

(⋆) Deze feestrede is reeds aangekondigd in No. I van dezen Jaargang. Dit zal den Eerw. inzender zijn ontgaan. Wij willen echter de weinige regels dic hij er aan wijdt, niet laten verloren gaan, maar nemen ze op in hun verband met de rede van den Eerw. van oostenzee, ook uit overweging, dat het de belangen der zending onder de Heidenen betreft. De Red.

(⋆) Eigenlijk is deze brochure een overdruk uit het Christelijk Museum, 1851, Aflev. iv, bl. 162-224. Rec.

(⋆) B.v. bl. 1, reg. 4 v.o. dien, lees: die; bl. 8, reg. 14, dele verb. dus; bl. 13 montaigne, l. montagne (montaigne was een geheel ander man.); bl. 21, reg. 6, 7 v.o., worden betaald, l. betalen; bl. 22, r. 8, zekeren, l. zekere; bl. 24, reg. 16, werd bevolen, l. kon worden bevolen; bl. 35 concentbilletten, l. consentbilletten enz.

(⋆) Over het beginsel der armverzorging door den Staat. 1852. Te Leyden en Amsterdam, bij j.h. gebhard en co.

(⋆) De titel zegt immers, dat het geen afzonderlijk geschrift is maar uit verschillende werken van bentham zamengetrokken! Vandaar juist de schijnbare onvolledigheid; misschien zou er voor een Nederlandsch oorspronkelijk Verzamelaar uit bentham's geschriften nog wel meer te trekken zijn, dan in dit Handboekje is opgenomen. Bij uittreksels, hangt ook veel af van den smaak van den Verzamelaar-zelven; doch over den Heer et. dumont bewaart de Heer sloet het stilzwijgen. Ref.

(⋆) Bibtioth. d. Ned. Geschiedschr, Voory. bladz. viii.

(⋆) h. bouman, Oratio de Belgio, nostro potissimum tempore, sede Theologioe opport.

(†) Zoo moest, onzes inziens, de titel luiden. Huig de groot, perponcher en anderen, waren wel Godgeleerde Nederlanders, maar geene Nederlandsche Godgeleerden. Glasius beroept zich niet op de Fransche refugiés, - met hetzelfde regt, waarmede zij Godgeleerden, door hunne overkomst Nederlandsche Godgeleerden werden, kan men hen ook Nederlanders noemen, die de Godgeleerdheid beoefenden. Glasius heeft species en genus niet onderscheiden. Maar à propos van Franschen. Verdiende bayle om zijnen invloed op velerlei Godgeleerde beschouwingen hier geene plaats? Of is hij vergeten? Rec.

(⋆) Eene zeer uitvoerige en vrij scherpe beoordeeling van en kritiek op deze brochure wordt gevonden in ‘de Gids’ voor Februarij, door een ongenoemden, voor velen zeker niet onbekenden Referent.

(⋆) Gen. xli: 45, 50.

(⋆) Gen. xlv: 5, 7-9. l: 20.

(†) Gen. xli: 16, 25, 28, 32, 38, 39.

(§) Gen. xli: 51, 52. xlviii: 1, 9.

(⋆) Wij kunnen ons niét begrijpen, dat een zoo geacht en achtingwaardig blad als de Kerkelijke Courant, hare kolommen heeft kunnen openzetten voor de laffe teleurstelling van iemand, die zich onlangs beklaagde, den naam i.a. in het gansche Dominé'sboekje niet te hebben kunnen vinden. Zoutelooze scherts is geene wederlegging!

(⋆) Het is bekend, dat Dr. ottema vooral hierop het antwoord niet is schuldig gebleven.

(⋆) Leerredenen, 2e Bundel, Voorrede bl. xii en xiii.

(⋆) Revue Brittannique, October 1850.

(⋆) Vergeet mij niet, voor 1846 en 1847, bladz. 208.

(⋆) Gal. v: 1, 13.

(†) Nederl. Geloofsbelijdenis, Art. vii.

(§) Efez. iv: 14.

(⋆⋆) 1 Jon. iv: 1.

(⋆) I Cor. ii. 12. Rom. xiii: 12.

(†) Efez. vii: 17.

(§) Efez. vi: 14.

(⋆) Wij zouden zéér gaarne óns oordeel over dit werk uitspreken; maar hebben 't nog niet ter beoordeeling ontvangen, en zoo lang dát het geval blijft, kannen wij er niet van gewagen. Intusschen meenden wij de plaatsing van het bovenstaande ingezonden stuk, van eene geachte hand, en dat zich hoofdzakelijk met de verhalen-zelve bezig houdt, niet te mogen weigeren.

De Red.

(⋆) Een kruis slaande?

(†) Bladz. 3.

(⋆) Als iemand in 't geheim voorbij wil gaan - 't zij dan met of zonder wapenen, en onverschillig (als hij ze draagt) of die wapenen zwart zijn of eene andere kleur hebben - zal bij voorzigtig op zijne teenen loopen. 't Paard van elegast had geene teenen, en kon er dus ook niet op gaan; maar zal dan waarschijnlijk gegaan hebben op de voorpunten van zijne hoeven. Die middeleeuwsche bekwaamheid van dat paard is ook al verloren. Evenwel, zij baatte den ruiter en het beest niet altijd; gelijk ook hier niet; want al reed elegast met den gang van iemand, die met wapenen zwart als een kool in 't geheim voorbij wil gaan, karel de Groote hoorde 't toch. De kunstigheid van 't dier belette niet dat elegast werd opgemerkt, en dat de dappere karel er een schrik van kreeg, groot genoeg om van de uitwerkselen nog meer te doen vermoeden, dan de dichter daarvan zegt.

Ref.

(⋆) zBladz. 9.

(†) Bladz. 30.

(⋆) Karel noch elegast zijn Nederlanders; en het toonneel van dat poëem is aan den Rijn. De 4 Heemskinderen, en floris en blance floer zijn uit Zuid-Frankrijk herkomstig; zie Mr. l.ph.c. van den bergh, De Nederl. Volksromans. De oudste oranje was ook ver van een Nederlander te zijn.

(†) Bladz. xix.

(§) Bladz. 66.

(⋆⋆) Bladz. 303.

(⋆) De Koninklijke schepen op de Macedoniërs veroverd, van eene te voren ongekende grootte, zijn in het veld van mars op het land getrokken.

(†) Kleine dokken - de groote navalia waren aan de andere zijde.

(⋆) Ook aeratae, omdat de snebbe gekoperd was. Het navis praetoria voerde dikwijls (welligt gewoonlijk) een vexillum of velum purpureum.

(⋆) Als 't waar is, dat een paar dier tafels nog niet aan hare roeping beantwoorden, hopen wij, dat zij spoedig het goede voorbeeld van hare oudere Zusters mogen volgen.

De Ref.

(⋆) Vaderl. Letteroefeningen, bl. 181.

(⋆) Vergelijk van kampen, Verk. Gesch., D. H, bladz. 63. Denzelfden, Vadert. Karak. He D., Ie St., blad. 204, 216, 221. Siegendeek, Schets eener Gesch., bladz. 296, 297, beiden aan de witt toegenegene Hoogleeraren in de Geschiedenis.

(⋆) Bladz. 21.

(†) Bladz. 25 en 26.

(⋆) Streng en onrerbiddelijk. Hierover nader.

(†) Bladz. 22.

(⋆) Niet altijd evenwel was hij zoo moedig. Zie groen van prinsterer, Handboek enz., bladz. 488.

(†) In eene rede welke drie uren duurde en door de Hoogmogenden met, bewondering werd aangehoord.

(⋆) Heldendaden te land, D. H, bladz. III.

(⋆) Onze Voorvaderen werden door vreemdelingen voor botterikken uitgemaakt, zoo als blijkt uit visschers puntige teregtwijzing op bladz. 49:

De botte Hollander haalt de bot uit de zee, 
De vette botter melkt hij van het grove vee; 
Dan gij, allerbotst, die voor bot den Hollander schelt, 
Waarom geeft gij hem voor bot en botter, koren en geld? 


De vraag beteekent dus: schaamt gij u Hollandsche meisjes van den echten stempel te zijn?

(⋆) Nulla res reipublicoe universoe majori commodo - remedium a coelo datum. Mariana, Hist. de rebus Hispanioe, Lib. XXIV, Cap. 17.

(⋆) Vaderl. Letteroefeningen van de vorige maand, bladz. 500.

(⋆) Valkenier, sylvius enz.

(†) Vaderl. Hist., D. XIV, Boek liii.

(§) Ald. bladz. 181.

(⋆⋆) Ald. bladz. 89. De geheele brief bij sylvius op 't jaar 1672, fol. 351.

(⋆) Verk. Gesch., Vaderl. Karakterk., Schets der Gesch. enz.

(†) Handb. der Gesch.

(§) Van kampen, Verk. Gesch., D. II, bladz. 68, en wagenaar, t.a.p., bladz. 65, 71 en volgg.

(⋆⋆) Wagenaar, t.a.p., bladz. 207.

(††) Ald. bladz. 352, 358.

(§§) Ald. bladz. 407-411, 422 en 423.

(⋆) Wagenaar, D. XV, bladz. 99.

(†) Ald. bladz. 499.

(§) Wagenaar, D. XVI, bladz. 162. - Hoe goed hij gezien heeft, en hoe zijn voorbeeld had behooren gevolgd te worden, bleek reeds in 1814 uit de reclames der Belgische Prelaten op het Weener Congres.

(⋆) Bladz. 135, en breeder uitgewerkt bladz. 147 en volgg.

(†) Karakterk., D. II, St. I, bl. 350. Sylvius, Procedure, bl. 511.

(⋆) Wagenaar, D. XIV, bladz. 234 en 238.

(†) Men zie den platten grond in sylvius, bij bladz. 251.

(§) Van kampen, Karakterk., D. II, St. I, bl. 411. Volgens valkenier, D. I, bl. 731. Sylvius, bladz. 520.

(⋆) White, Rev. Belge, T. I, p. 324. Van kampen, Gedenkb., bl. 127.

(⋆) Karakterkunde, D. II, St. I, bladz. 368.

(†) Verk Gesch., D. II. bladz. 72.

(§) Daar de Hoogleeraar van kampen, in de zinsnede waarbij de noot behoort, van verschillende zaken heeft gemeld, zijn in die verwijzing waarschijnlijk die zaken, behalve het pensioen, bedoeld.

(⋆) Wagenaar, D. XIV, bladz. 181 en volgg.

(†) Ald. bladz. 182.

(§) Zie de noot op bladz. 182 t.a.p.

(⋆) De Hoogleeraar tydeman, in 't Xe D. van bilderdijks Historie des Vaderlands, bladz. 222 en 223 niet onduidelijk te kennen gevende, dat het jaargeld zon zijn verleend wegens de aanklagte tegen c. de witt, aan wier waarheid de Prins, als zoo vele tijdgenooten, om redenen daar vermeld, geloof heeft kunnen slaan, verwijst mede naar wagenaars boven bestreden zinsnede; maar ook die uitlegging vervalt, als men onze redenen van verwerping aanneemt; anders zou ze verkieslijk wezen, indien zij met wagenaar ware overeen te brengen.

(⋆) Wagenaar, D. XIV, bladz. 164 en 179.

(⋆) In zijne drie uren lange aanspraak in de Vergadering van Holland, zoodat elk verbaasd stond over deze taal in den mond van een jongeling. Zij wond aller gemoederen op, en men besloot: vrij te leven of te sterven. Zoo veel vermag een groot man, zegt van kampen, Karakterk., t.a.p., bladz. 347.

(†) Wagenaar, D. XIV, bladz. 125. Van kampen, Karakterk., bl. 347.

(§) Van kampen, t.a.p., bladz. 341.

(⋆) Van kampen, Karakterk., bladz. 347.

(⋆) De Morgenster, No. 8.

(⋆) Uitvoeriger dan hier door pareau, is dat aangewezen in de Strijd der partijen door den straks genoemden irenaeus alethophilus, waarvan wij (1852, No. V, bladz. 189) verslag gaven.

(⋆) En niettemin zegt de Schrijver: ‘Nooit heeft een dienaar zijnen meester slechter vertegenwoordigd dan deze Koning van Frankrijk den Koning der Koningen, dien hij geroepen was te vertegenwoordigen voor de cogen zijns volks.’ Zijne voorgangers lodewijk XIV en XV acht hij dus veel eerwaardiger.

(⋆) Die spelling is niet gelukkig; zij is het beeld, misschien, van eene vroegere uitspraak, maar niet van de tegenwoordige. Men zegt niet bui-ïg; men zegt buijig, of eigenlijk buijèg, met een klank in de tweede silbe tusschen e en i in; 't is buijen met een g in plaats van een n aan 't slot.

(⋆) n.c. kist, De Christel. Kerk op aarde, D. I, bl. 348, tweede vermcerderde uitgave.

(⋆) Vaderl. Letteroefeningen, Sept. 1852, No. XI, bl. 474.

(⋆) Van dit belangrijk werk zonden twee onzer medearbeiders gelijktijdig eene aankondiging in, en wij plaatsen die beiden, wijl hunne beschouwingen niet in alle deelen overeenstemmen. Van de uitvoerigste, méér eene Verhandeling, opent het eerste gedeelte de Mengelingen, in dit Nommer. De uitspraak in 't hoogste ressort over het uitmuntende werk, blijft dus aan zijne lezers overgelaten.

De Red.

(⋆) Men zoude ons hier kunnen toevoegen, dat wij met den geest eene uitzondering maken op de overige krachten; het is dan ook slechts met den geest, wiens persoonlijkheid, gegrond op het bewustzijn des bestaans, geenen teruggang tot de zamenstellende krachten toelaat. - De geest is dan ook het eenigste, wat op deze planeet tot zelfstandigheid of persoonlijkheid komt.

(⋆) De Nieuwe Rotterdamsche Courant.

(⋆) Veel hangt van de behandeling af. Het uiterst regt kan groot onregt zijn. De omstandigheden wijzigen de zaken enz.

(⋆) Ieder is een stedehouder Gods op aarde.

(⋆) De gevolgtrekking schijnt niet juist, daar de Grieken ook elkanders zegels wel gekend zouden hebben. Wij zouden hier eer denken aan willekeurig gekozene kenteekenen, b.v. insnijdingen in een stukje hout, of iets dergelijks. De Vert.

(⋆) Uitgesproken in het Departement Heusden, der Maatschappij Tot Nut van 't Algemeen, den 10den December 1851.

(⋆) Dat beteekent in de taal der inboorlingen: magtig als de zee.

(†) De rivier der Payaguas; Indiaansche visschers, die op het water of langs de rivieren leven, en naar welke 't land genoemd is.

(⋆) Dit strijdt eenigzins met het gemelde, dat elk gezin eigen land had en er verder algemeene hoeven waren. Waarschijnlijk was het genot in de theorie gelijk, maar niet in de praktijk. De paters bewaarden ook het gemeenschappelijk magazijn.

De Vert.

(†) Dezelfde aanmerking.

(⋆) Deze poëtische Antieritiek had, als gewoonlijk, aan het Mengelwerk vooraf moeten gaan; doch wij ontvingen haar eerst van den hooggeachten Dichter toen het Mengelwerk bijna was afgedrukt. Dáárom sluiten wij er dit No. mede. Eene zoo geestige aanleiding tot opheldering kan niet te spoedig worden geplaatst; want dat het aangehaalde gezegde uit de Gids ernstig gemeend zou zijn geweest, is niet te denken.

De Red.

(⋆) Voorgelezen te Amsterdam in Felix Meritis den 10den en in Doctrina et Amicitia den 15den Maart 1852.

(⋆) En wie is bilderdijk? vraagt ge, zoo mij dunkt: natuurlijke vraag; maar die, geloof mij, allan, niet gedaan zou worden, als de vloek van Babel niet de poëzij hadde gekortwiekt.

(⋆) Hier moeten we toch aanmerken, dat de Schrijver zegt: Les Fleurs d'hiver et les Adieux. Waarschijnlijk heeft hij met deze laatsten geen bundel, maar eenige gedichten uit een der Bundels bedoeld. Wij kunnen niet gissen welke. De Vert.

(⋆) Heeft bilderdijk inderdaad van eenig werk van cats eene nieuwe uitgave bezorgd? - In onze tamelijk volledige verzameling van bilderdijks werken is zij niet bekend. De Vert.

(⋆) In het oorspronkelijke volgen hier eenige volzinnen van ontijdige spotternij over den zoogenaamden smaak des vaders van B. voor het gebruik der lancet. Wij hebben die weggelaten uit achting voor dezen, en uit achting voor den Schrijver.

De Vert.

(⋆) Op die reize, zegt de Schrijver, ontmoette b. op de diligenee van Antwerpen naar Brussel eene dame, die bij elken schok van het rijtnig een schreeuw gaf en in onmagt dreigde te vallen. Deze teedere dame bleek hem naderhand niemand anders te zijn dan de weduwe blanchard, de moedige luchtreizigster, wier ongelukkig uiteinde vervolgens beschreven wordt. B. zou ook dat hebben gezien, en er weken lang onder geleden hebben. Wij hebben gemeend dit reeds van elders bekende, 't zij dan ware of verdichte verhaal, achterwege te kunnen laten.

De Vert.

(⋆) ‘Mevrouw bilderdijk - zegt de zoon van southey - was niet minder verlangende om hém te zien. Toen de Heer bilderdijk uit het logement terugkwam, vroeg zij hem haastig: “Welk voorkomen heeft hij?” - “Het voorkomen dat southey moet hebben.” - was het antwoord. Deze afbeelding deed mijn vader veel genoegen.’

(⋆) De zoon van southey teekent hierbij aan, dat zijn vader sinds vele jaren niets anders tot zijn ontbijt gebruikte dan een grooten kop warme melk.

(⋆) Dr. bell, bekend door zijn stelsel van opvoeding, had eene sterke Schotsche uitspraak.

(⋆) Tusschen dezen en den voorgaanden brief staat in het oorspronkelijke een brief van southey aan zijn toen zevenjarigen zoon charles cuthbert, waaruit men zien kan met hoe veel gemak en geluk de beroemde heldendichter afdaalde zelfs tot den kinderlijken stijl; maar die niets bijdraagt tot de kennis van het huiselijke leven van bilderdijk, of van diens omgang met den Engelschen hofpoëet.

De Vert.

(⋆) Waarschijnlijk zal men hier moeten lezen: van hoogendorp, en iets verder: brugman.

De Vert.

(⋆) De Engelsche titel wordt niet genoemd.

De Vert.

(⋆) Waarschijnlijk is hier bedoeld: Deventer koek.

De Vert.

(⋆) Von raumer, Geschichte der hohenstauffen. III. 277.

(†) Von raumer, III. 284.

(⋆) De resurrectione, cap. 3.

(⋆) Als Mlle rachel speelde werden ook de plaatsen in het orkest verhuurd.

(†) De lezer zie, wat over de uitvoering dier rol door Mw. wattier gezegd is in de Voorlezing van den Heer withuys, in ons laatst vorig No., bl. 233. Byron zegt niets van de ademhaling. Ook Mistress siddons heeft alzoo het eenige middel om den slapenden van den wakenden toestand te onderscheiden niet gekend.

De Red.

(⋆) Ook in dat opzigt heeft dan onze Mw. wattier Mistress siddons nog overtroffen.

De Red.

(⋆) De lezer zal wel zonder toelichting begrijpen, dat de Koning geen Hollandsch maar Engelsch sprak.

De Vert.

(⋆) Scriptus et in tergo, necdum finitus Orestes.

(†) Over den dood van papinianus bestaat veel verschil van gevoelen: aliis alia referentibus, zoo als ael. spart. in Carac. viii, uitdrukkelijk zegt. Men vergelijke deze plaats echter met ael. spart. in Severo xxi.

(⋆) Het gevoelen van een mijner vrienden moge waar zijn, dat het blijspel de parodie was der tragoedie, ik meen echter, dat het zich eigenaardig uit het leven en het karakter des volks ontwikkelde. Zie Dr. e.j. Kiehl, in de Alg. Kunst- en Letterb. 1852, No. 20, bl. 3.

(⋆) Ik wil echter gaarne erkennen, dat mij tot nog toe niet regt duidelijk is, welk aandeel de aediles in de voorstellingen namen en welken invloed zij er op uitoefenden. Het aantal plaatsen, waarin van hunne magistratuur ten dien aanzien wordt gesproken, is, voor zoo veel ik weet, uiterst gering.

(⋆) Men lette wel, dat ik volstrekt geene letterlijke vertaling heb gegeven. Vele plaatsen zijn zóó sterk gekleurd, dat het onmogelijk zou geweest zijn die te vertolken, zonder het gevoel van hoorders en hoorderessen te kwetsen. Een voorbeeld: ieder beurt een gedeelte van de erfenis (zegt juvenalis) ad mensuram inguinis heres. Dat is thans onvertaalbaar.

(†) Per famam ac populum: een ἓν διὰ δυοῖν die moeijelijk weêr te geven is.

(⋆) Men heeft onzen dichter echter nog duisterder gemaakt door op te sporen, welke personen er bedoeld werden, wanneer hij verdichte namen bezigde. Van al dien omhaal der Commentatoren moet juvenalis nog gezuiverd worden.

(⋆) Dat was waar, toen ik deze Verhandeling schreef: nà dien tijd echter is het eerste deel van eene door otto jahn bewerkte uitgave van onzen dichter in het licht gekomen.

(⋆) De lezing op deze plaats schijnt mij hoogst twijfelachtig toe. Ik heb haar zóó vertaald, zonder evenwel die vertaling onbepaald te willen verdedigen.

(⋆) Granvelle namelijk.

(⋆) De lezer vulle hier een naam in naar welbehagen.

(⋆) Monastiur, Gesch. der Waldenzen. 1. 76.

(⋆) Tournon, vie de Saint Dominique.

(⋆) Innoc. III. Lib. xi. Epist. 3.

(†) 2 Cor. xii: 16.

(⋆) Op 't stellig verlangen des geëerden Inzenders, van wien wij meer bijdragen mogen verwachten, plaatsen wij deze Herinneringen zonder eenige verandering.

De Red.

(⋆) Kean en kemble waren tijdgenooten, en mededingers naar den roem van den grootsten tooneelspeler van Groot-Brittanje te zijn. De een speelde in Drurylane-, de ander in Coventgardentheatre. Zonder mij stellig te herinneren wie van beide de kleinste was van gestalte, ik meen kean, weet ik nog, dat deze als othello in stemleiding en gebarenspel uitmuntte, ofschoon het costuum in deze rol hem op het tooneel ongemeen klein deed schijnen; een misstand die zeer in het oog liep wanneer de aeteur die voor jago speelde, eene gewone lengte had.

(⋆) In de uitgave van shakspeare's Dramatic Works, staan die woorden niet zóó gerangschikt.

(⋆) Eene Nuts-bijdrage, met wier inzending de Eerw. Dichter óns en de lezers grootelijks heeft verpligt. Aan de opdragt, om 't werk hier en daar na te zien, voldeden wij gaarne.

De Red.

(⋆) De mijlen in dit verslag genoemd zijn Engelsche.

(⋆) Wij weten niet beter te doen, dan deze van tijd tot tijd ingekomen fragmenten uit Reisbeschrijvingen, hier, onder een algemeenen titel, bijeen te voegen.

De Red.

(⋆) In Frankrijk namelijk.

(⋆) Het is niet onaardig de zonderlinge wijzen gade te slaan op welke men bij verschillende volken zijn eerbied doet blijken. In Europa maakt men teekenen met de hand, ontbloot het hoofd, strijkt met den voet langs den grond, kust op de handen of op den mond, omhelst elkander enz. De Oosterlingen ontschoeijen zich, en kruisen de armen over de borst. De Chinezen slaan hunne hoofden tegen den grond, om hunne meerderen te huldigen, en sluiten de vuisten, en laten de tanden zien om huns gelijken te groeten. Een der belagehelijkste van alle gebruiken, vooral onder de koudere luchtstreek, bestaat bij eenige eilanders in de Stille Zuidzee: als twee vrienden elkander ontmoeten, steken zij de halzen vooruit, en wrijven hunne neuzen tegen elkander.

(⋆) Monaco is een zéér klein Italiaansch Vorstendommetje, aan den oever van de Middellandsche zee, tusschen Nizza, Sospello en het Gennesat; groot 2½ V.M.; met eene bevolking van omstreeks 5000 zielen; de hoofdstad, van denzelfden naam, ligt op eene rotsachtige landtong, is eenigzins versterkt, en heeft 1200 inwoners.

(⋆) De Vorst was ook Hertog van Valentinois; vandaar het Pairschap.

(⋆) Zie over zijn werk: ‘Olivier cromwell in zijne eer hersteld’, de aankondiging der Vertaling onder de Boekbeschouwingen in dit Nommer.

De Red.

(⋆) Voorrede bl. xi.

(⋆) D.I, bl. 56, 57.

(⋆) Geschiedenis van Engeland, D. I, bl. 126.

(⋆) D. I, bl. 161.

(⋆) Fairfax, cromwell, hammond, ireton, lambert enz.

(⋆) Critical and historical Essays.

(⋆) D. II, bl. 175.

(⋆) Macaulay, Essays, I, 47, 43.

(⋆) Ps. xliv:15.

(⋆) D. II, bl. 219, 220

(⋆) D. II, bl. 87.

(†) Southey, Book of the Church. 508. London 1837.

(§) D. II, bl. 73-80.

(⋆⋆) Villemain, Cromwell, T. II, p. 200.

(⋆) i petr. ii:9.

(†) Spreuk xxi:1. xxix:4.

(⋆) Virgilius.

