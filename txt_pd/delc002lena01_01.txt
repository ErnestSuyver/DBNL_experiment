
   
        
           
               Lena
               Désiré Delcroix
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Lena van Désiré Delcroix uit 1872.
               
               
                   
                       p. 1, 13, 63, 67: accolades verspreid over meerdere regels kunnen in deze digitale versie niet weergegeven worden. Daarom worden de accolades hier, met bijbehorende tekst, op iedere regel herhaald.
                   
               
           
           
           
               delc002lena01_01
               DBNL-TEI 1
               
                   2017 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: 9193 C 23
               
               Désiré Delcroix, Lena. A.W. Sijthoff, Leiden 1872
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Lena
               Désiré Delcroix
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Lena
               Désiré Delcroix
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2017-06-27
               
                   KE
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Désiré Delcroix, Lena. A.W. Sijthoff, Leiden 1872
 
Zie: https://www.dbnl.org/tekst/delc002lena01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





    


{==I==} {>>pagina-aanduiding<<}

LENA

{==II==} {>>pagina-aanduiding<<}

LEIDEN: BOEKDRUKKERIJ VAN A.W. SIJTHOFF.

{==III==} {>>pagina-aanduiding<<}

LENA
DRAMA IN VIJF TAFEREELEN EN EEN VOORSPEL
DOOR
DÉSIRÉ DELCROIX
LEIDEN - A.W. SIJTHOFF
1872

{==IV==} {>>pagina-aanduiding<<}

Bij koninklijk besluit van 30 December 1870, is dit drama in België voor de staatspremiën aangenomen.

Zonder schriftelijke toelating des schrijvers mag dit stuk niet vertoond worden.

De vereischten der wet voor het behoud van den letterkundigen eigendom zijn volbracht.

    


{==1==} {>>pagina-aanduiding<<}

Personen in het voorspel.


baas verschave, (50 jaar) timmerman en schrijnwerker.

vrouw verschave, (43 jaar) zijne vrouw.

lisa, (15 jaar) hunne dochter.

jan uiterhoeven, bloedverwant van Verschave, (20 jaar).

threes, dienstmaagd van Verschave, (35 jaar).

cies, } timmermansgasten.

    jelle, } timmermansgasten.

    pier, } timmermansgasten.

Nog een tiental andere timmermansgasten.



De handeling van het voorspel heeft plaats in een dorp der Kempen, in 1825.





Voorspel.

Het tooneel verbeeldt eene eenvoudige doch zindelijke kamer ten huize van Baas Verschave. Op den achtergrond eene schouw met spiegel. Op de schouw een O.-L.-V.-beeld tusschen twee bloemvazen. Eene ladenkast van weerskanten der schouw. Links van den toeschouwer twee vensters, daartusschen een staand hor-
{==2==} {>>pagina-aanduiding<<}
loge. Rechts twee deuren, daartusschen eene eiken lijnwaadkast. Tafel in het midden van het tooneel.

Eerste tooneel.



Jan 
(opkomende met drie timmermansgasten, elk met twee bloempotten). 
Ziet, jongens, wij gaan vandaag van deze kamer eenen waren Engelschen hof maken. Jammer maar, dat wij wat haastig moeten te werk gaan. Hier, Cies, met uwe twee rozelaars; zet ze daar eens netjes op de schouw: zoo, jongen, gij zijt er. Nu, Jelle, uwe twee potten op de hoeken. Sapperdeboeren! dat staat overheerlijk. Gij, Pier, ga eens aan Threes zeggen, dat ze spoedig al dat porselein van die twee kastkens komt nemen; wij zullen daar ook bloemen voor in de plaats zetten.




Pier 
(na zijne twee potten op de tafel geplaatst te hebben). 
Wil ik het er maar afnemen, Jan?




Jan. 
Neen, neen! Sapperdeboeren! Dat moet door vrouwenhanden gedaan worden, jongen: de onze zijn te zeer den hamer en de zaag gewoon. Porselein wil zachter behandeld worden dan eiken balken en dennen kepers.




Cies. 
Wat moeten wij nu met die klokkebloemen doen?




Jan. 
Laat ze maar staan op de tafel - ik zal ze wel eene plaats geven - gaat nu spoedig andere potten halen.
(Gasten af). 




Tweede tooneel.



jan 
(alleen). 
Jongens, jongens, wat zal het hier van avond kermis zijn. Hoe gelukkig dat kozijn Pier het juist vóór één uur

{==3==} {>>pagina-aanduiding<<}
in het hoofd kreeg in de gauwte eens het werk op het kasteel te gaan nazien; daardoor kregen wij de handen vrij om alles in orde te brengen.




Derde tooneel.

jan, threes.


Jan. 
Ha! daar is het bekoorlijke Threzeken!




Threes. 
Welnu, spotvogel, wat moet gij van mij hebben?




Jan. 
Hoegenaamd niets, beminlijke dochter van Eva. Gij zijt mij niets schuldig, maar gij moest eens in de gauwte daar dien porseleinwinkel wegnemen, want wij willen van deze kamer eenen Engelschen hof maken.




Threes. 
Zoo, zoo, en wie gaat dat doen?




Jan. 
Ik, Threes, ik in hoogsteigen persoon.




Threes. 
Wat al stadhuiswoorden gij daar uitkraamt, Jan!




Jan. 
Die heb ik uit het Nieuwsblad geleerd, Threes. En daarbij, gij kent mij nog niet - gij weet niet wat verstand er in Jan z'n bol steekt. Vooral als er, zooals vandaag, een feestje ophanden is, ben ik mijn verstand niet meester: het loopt over gelijk kokende melk.




Threes 
(terwijl zij de kast tusschen de twee deuren opent). 
Steek uw verstand maar voor een oogenblik in den zak en help mij dat bord hier in de kast brengen.




Jan. 
Met het grootste genoegen, Threzeken.
(Beiden nemen het bord van de ladenkast links en brengen het naar de lijnwaadkast). 




Jan 
(in het midden der kamer blijvende staan). 
Houd goed vast, Threes - ik krijg dansjeukte en ik moet volstrekt eenen flikker slaan.
(Hij danst). 




Threes. 
Houd op, Jan. Gij zult het porselein breken.




Jan 
(dansend). 
Als gij op de maat meedanst, dan is er geen gevaar.



{==4==} {>>pagina-aanduiding<<}



Threes 
(lachend). 
Wat de liefde toch al gekheden doet begaan!




Jan 
(eensklaps ernstig). 
Hoe liefde? Wie liefde? Wat liefde?




Threes. 
Ja, ja, trek maar zoo'n onnoozel gezicht niet. Gij denkt zeker dat niemand weet dat gij op Leentje verzot zijt, maar de baas, de juffrouw, ik, de gasten, in één woord, het gansche dorp weet het.




Jan. 
Hoe! kozijn en nicht zouden weten dat....




Threes 
(onderbrekend). 
Gij tot zotwordens toe verliefd zijt op hunne oudste dochter.




Jan. 
Dat is sterk! - Ik heb het nog aan niemand gezegd, Threes.
(Zij zetten het bord op den grond. Threes schikt het porselein in de kast). 




Threes. 
Onnoozele sukkelaar! gij doet niets anders als het uitbrengen. Wanneer er van Lena gesproken wordt, wordt gij zoo rood als een kalkoensche haan. Als gij haren naam moet uitspreken, stottert gij een half uur aan één stuk, en gij denkt dat niemand weet, wat er aan hapert. O, dat mansvolk is toch dom!




Jan. 
Ja, gij zijt veel slimmer Threes, dat is waar, en daarbij, dat gij dat geraden hebt is zoo wonderlijk niet: een meisje van veertig jaar, die heeft ondervinding.




Threes. 
Vijf mis als 't u belieft, Jan.




Jan. 
Juist, van vijf en veertig wil ik zeggen.




Threes. 
Vijf en dertig!




Jan. 
Ja, dat komt juist uit. Als eene vrouw vijf aftrekt, dan moogt gij gerust uit eerbied voor de waarheid er tien bijvoegen. (Threes, die op de knieën zat om het porselein te bergen, staat op). Wij zeggen dus Threes, dat het mij niet verwondert als gij dat geraden hebt; maar kozijn Pier, die heeft andere zaken in het hoofd als op te merken of ik er rood of bleek uitzie. Dat zult gij mij niet wijsmaken, Threes.




Threes. 
En ik zeg u dat het nog niet langer dan gis-
{==5==} {>>pagina-aanduiding<<}
teren geleden is, dat de baas en de juffrouw daarover spraken. Wat zegt ge nu, ongeloovige Thomas?




Jan. 
Zij spraken van mij en van.... van....




Threes. 
Zie hem daar nu weer staan met zijnen mond vol tanden! De naam kan er alweer niet uit. Ja, zij spraken van u en van Leentje.




Jan. 
En gij waart daarbij, Threes?




Threes. 
Bij... bij en niet bij. Zij waren in de keuken; ik dweilde de gang, en de deur stond halfopen.




Jan. 
Gij hebt aan de deur geluisterd, Threes! Foei, dat is leelijk.




Threes. 
Ik heb gehoord, Jan, maar niet geluisterd.




Jan. 
Welnu, Threes, laat mij nu ook eens hooren, maar
ik zal luisteren. Wat zeiden zij zoo al?




Threes. 
Kijk, kijk! het schijnt dat het niet leelijk meer is, te luisteren. Welnu, om u te straffen zal ik niets zeggen.




Jan. 
Och, Threzeken-lief, zeg het mij maar. Zie, ik zal mij veel geweld aandoen om te gelooven dat gij veel jonger zijt dan uw doopbrief. Welnu, beminlijke Threes van driemaal zeven, zeg mij eens wat kozijn Pier zoo al van mij vertelde.
(Zij nemen het bord van de tweede kast). 




Threes. 
Gij verdient het niet, plaaggeest, maar ik zal het toch doen. De juffrouw zeide aan den baas dat gij een goede jongen zijt.




Jan. 
Is het dat maar, Threes! wel, ik weet al zoolang dat ik een goede jongen ben.




Threes. 
En de baas antwoordde: dat hij met genoegen zag dat gij zooveel hart hebt voor Leentje.




Jan. 
Kozijn Pier heeft dat gezegd, Threes?




Threes. 
Gelijk ik het u verhaal.




Jan. 
Houd goed vast, Threes. Daar moet een nieuwe flikker op.
(Hij danst). 




Threes. 
Wilt gij wel ophouden, Jan! Het bord slibbert mij tusschen de vingers.



{==6==} {>>pagina-aanduiding<<}



Jan. 
Houd vast dat gij zweet, Threes, en dans mee of het duurt nog een geheel uur.




Threes. 
Ik zal het laten vallen, Jan.




Jan. 
't Kan mij niet schelen - dans mee, zeg ik u.


(Threes schaterlacht en poogt te dansen.)


Vierde tooneel.

de vorigen, vrouw verschave.


Vrouw Vers. 
Wel God in den hoogen hemel! onze Threes, die met kozijn Jan danst!




Jan. 
Zij heeft er mij toe gedwongen, nicht Katrien.




Threes 
(terwijl zij het porselein in de kast bergt). 
't Is die zot van een Jan geweest, juffrouw, die mij tegen wil en dank heeft doen dansen.




Vrouw Vers. 
(lachend). 
Ja, Threes, gij kunt het wel genoeg zeggen. Ik geloof nochtans liever kozijn Jan; hij zou daarom niet liegen.




Jan. 
Wat zeg-je nu, Threes? dat zal u leeren van mijnen toestand misbruik te maken om kosteloos een danslesken te krijgen.




Threes. 
Wel, juffrouw toch, gij spot ook al met mij. Gij weet toch wel dat ik niet in staat ben zulke zottigheid aan te vangen.
(Af met de twee borden, waarop het porselein heeft gestaan. 




Vijfde tooneel.

vrouw verschave, jan (later timmermansgasten met bloempotten).


Vrouw Vers. 
Wat zijt gij toch een spotvogel, kozijn Jan. Maar ware het porselein nu eens gevallen?



{==7==} {>>pagina-aanduiding<<}



Jan. 
Ba, nicht Katrien, ik hield vast voor twee.
(Pier met verscheidene timmermansgasten komen met bloempotten binnen). 




Pier. 
Hier hebben wij nu al de bloempotten, Jan. Dag juffrouw, waar moeten wij ze nu zetten, Jan?




Jan. 
Zet er maar eenige op de ladenkasten en de overige op de tafel, mannen. Ik zal ze wel op de rechte plaats brengen.




Karel. 
Zouden wij eens naar huis kunnen gaan om ons gereed te maken, Jan?




Vrouw Vers. 
Ja zeker, jongens; maar blijft niet te lang weg, want de baas zal denkelijk met het postkarreken terugkeeren.




Jan. 
Ja, zoo zal het zijn. Spoedt u dus wat en ziet dat gij goed afgeborsteld zijt. Op uw paaschbeste, hoort ge?




De Gasten. 
Ja, Jan; dag juffrouw, dag Jan.




Vrouw Vers. 
Tot later dan, jongens.
(Gasten af). 




Zesde tooneel.

vrouw verschave, jan, later threes.


(Gedurende dit tooneel zetten zij de bloempotten op verschillende plaatsen).


Jan. 
Wat zal kozijn Pier van avond tevreden zijn, nicht Katrien. Weet gij al waarmee ik hem wil beschenken, nicht?




Vrouw Vers. 
Hoe zou ik het weten, kozijn Jan? gij hebt het mij immers nog niet gezegd.




Jan. 
Zie eens, nicht Katrien.
(Hij toont haar iets in een doosje). 




Vrouw Vers. 
O, kozijn Jan, dat is te veel.




Jan. 
Te veel, nicht, voor zoo'n braaf man als kozijn

{==8==} {>>pagina-aanduiding<<}
Pier, die mij na het afsterven mijner ouders opnam als zijn eigen kind, mij liet onderwijzen en mij later zijn ambacht leerde! O, nicht Katrien, dat is niet te veel, het is zelfs te weinig, veel te weinig.




Vrouw Vers. 
Kozijn Jan, gij zijt een goede, brave ziel.




Jan. 
Schoone kunst voorwaar, braaf te zijn in een huis waar iedereen braaf is.




Threes 
(die, binnenkomende met roomers en flesschen, dit laatste gezegde van Jan gehoord heeft). 
En braaf zijn moet, zeg, want op het kapittel van goed gedrag is de baas niet gemakkelijk.
(Zet de roomers en flesschen op de tafel). 




Jan. 
Ja, Threes, en hij heeft gelijk ook. Hoe zou hij anders orde kunnen houden onder de vijf en twintig gasten, die thans bij hem werken en waaronder er eenigen zijn, die verleden jaar nog juist geene katten waren om zonder handschoenen aan te pakken?




Threes. 
Ja, dat is wel een beetje waar.
(Af door de eerste deur). 




Zevende tooneel.

vrouw verschave, jan, lisa, (binnenkomende door de tweede deur).
Moeder! moeder! mijn zijden beurzeken is af. Wat ben ik blijde dat ik het bijtijds klaar kreeg!


Vrouw Vers. 
(het beurzeken nemende). 
Wat is het schoon, kind! Ook zal vader recht gelukkig zijn met uw fraai geschenk.




Lisa. 
Denkt gij dat, moeder? Zie eens, kozijn Jan, wat zegt gij daarvan?




Jan. 
Dat het niet zoo'n beetje te schoon is, nichtje, en dat ik er ook wel zoo een zou willen.




Lisa. 
Welnu, kozijn Jan, als gij getrouwd zijt, dan

{==9==} {>>pagina-aanduiding<<}
kunt ge uwe dochter er u ook zoo een laten breien.




Jan 
(haar nasprekende). 
Wel, wel! wilt gij met mij trouwen, Liseken?




Lisa. 
Neen, kozijn Jan, gij zijt al veel te oud en veel te leelijk voor mij.




Vrouw Vers. 
Hebt gij het beet, kozijn Jan?




Jan 
(met fijne stem). 
Wij zullen u eenen man laten bakken, Liseken; zoo'n schoonen graaf met 'nen grooten karbonkelneus en oogen 'lijk die van 'nen snoek.




Lisa. 
Ja, kozijn Jan, gelijk die, welken Leentje mij uit Brussel gezonden heeft, nietwaar?




Jan. 
Ja Liseken, juist gelijk. (Ernstig). Maar van uwe zuster gesproken, hoe jammer dat zij hier van avond niet zijn kan! Dan eerst ware het feest volmaakt en kozijn Pier recht in zijn schik, nicht Katrien.




Vrouw Vers. 
Ja, maar het kon nu niet anders. Daarbij, zij komt binnen veertien dagen voorgoed t'huis.




Lisa. 
Dan zullen wij nogmaals feest houden, nietwaar, moeder?




Jan. 
Ja, zeg maar ja, nicht Katrien; het komt immers op een feestje meer of min niet aan.
(Er wordt op de deur geklopt. Lisa doet open). 




Achtste tooneel.

de vorigen, cies, jelle, pier en een twaalftal andere
timmermansgasten met bloemruikers.


Cies 
(in de deur). 
Mogen wij binnenkomen, juffrouw?




Vrouw Vers. 
Komt maar binnen, jongens, en tracht daar plaats te vinden.




Jan. 
Terwijl zal ik mijnen besten frak gaan aanschieten.
(Af). 




Cies 
Wij hebben moeten loopen, juffrouw, om hier

{==10==} {>>pagina-aanduiding<<}
bijtijds te zijn. Het postkarreken zagen wij reeds aan den Molenberg, toen wij recht over de kerk waren. Binnen eenige minuten zal de baas hier zijn.




Vrouw Vers. 
God in den hemel! zoo gauw. Spoed u, Lisa, haal den halsdoek, dien ik vader geven wil. Haast u, kind.




Lisa. 
Zoo gauw ik kan, moeder.
(Af door de tweede deur). 




Jan 
(binnenkomende door de eerste). 
Zie, nu zijn wij kant en klaar. Als ik mijn compliment gemaakt heb, zal Cies spreken in naam der gasten, en wij zullen eens dapper: Leve St.-Pieter! en leve baas Verschave! roepen.




Cies. 
Ja, zoo zal het 't best zijn.
(De gasten gaan voor een der vensters staan om baas Verschave te zien aankomen. Jan gaat met den vinger aan het voorhoofd heen en weder als iemand, die iets van buiten leert. Vrouw Verschave, in blijkbare verlegenheid, verplaatst eenige bloempotten). 




Vrouw Verschave 
(aan de deur roepende). 
Maar Liseken, waar blijft ge? Haast u toch wat.




Cies 
(aan het venster). 
Zie, daar stapt de baas uit het postkarreken. Welnu, jongens, iedereen op zijne plaats!




Vrouw Vers. 
(aan de deur). 
Maar, Liseken, haast u toch wat om Godswil, vader zal daar seffens zijn.




Lisa 
(buiten). 
Moeder, ik vind den halsdoek niet.




Vrouw Vers. 
Wel God den heere! Kind, hij ligt in een geel papier in de onderste lade mijner kast, aan den kant van de schouw.




Lisa. 
Ik heb hem gevonden, moeder. Ik kom.




Vrouw Vers. 
Ja, kind, haast u wat.




Lisa 
(aan de deur). 
Hier is hij, moeder. - (Er wordt gebeld). Ha, daar is vader. (Moeder en dochter snellen de kamer uit, den baas te gemoet. Men hoort haar in de gang zeggen:) ‘Man - vader - het is vandaag uw avond en morgen uw dag, 't is waard dat ik u beschenken mag.’





{==11==} {>>pagina-aanduiding<<}

Negende tooneel.

de vorigen, baas verschave.


(De baas komt binnen; zijne vrouw leunt met de hand op zijnen linkerschouder, in de linkerhand houdt hij den halsdoek, het beurzeken en de ruikers, die zijne vrouw en Lisa hem hebben aangeboden. Lisa, die den stok haars vaders heeft genomen, hangt aan zijnen rechterarm).


Verschave. 
Zoo, zoo, dat is nu eene aangename verrassing.




Lisa. 
Zijt gij nu tevreden, vader? Wij hebben u dit jaar wat schoon weten te verrassen, nietwaar?




Verschave. 
Zeker ben ik tevreden, klein schalkje. (Tot de gasten.) Dag, vrienden.




De Gasten. 
Leve St.-Pieter! - Leve baas Verschave!




Jan. 
Kozijn, bij de gelegenheid van uwen feestdag zijn wij hier allen vergaderd om.... om.... enfin om u te beschenken, en ik zou geheel gelukkig zijn, indien gij van mij dit klein geschenk wildet aanvaarden.




Verschave. 
Zeker, kozijn Jan, en ik bedank u voor dit bewijs uwer vriendschap. (Na het papier te hebben verwijderd, waarin het geschenk gewikkeld zat). Wat zie ik! eene zilveren snuifdoos; o, kozijn Jan, dat is te veel.




Jan. 
Wat? te veel kozijn! voor u die zooveel voor....




Verschave. 
(hem de hand reikende). 
Gij zijt een brave, goede jongen, en nogmaals bedank ik u.




Jan en de gasten. 
Leve St.-Pieter! Leve onze baas!




Cies 
(vooruitkomende). 
Baas, mag ik nu ook een woordeken spreken, als 't u belieft?




Verschave. 
Zeker, Cies; zeker, jongen.




Cies. 
't Is maar om te zeggen, baas, dat wij, gasten van de werkplaats, hier allen bijeenzijn, ik en Pier en Jelle en Toon en Karel en allemaal. Wij hebben onder ons

{==12==} {>>pagina-aanduiding<<}
wat bij elkaar gelegd, baas, om u een geschenk te koopen - wij zijn niet rijk, baas, maar ons hart is beter dan onze geldkas en vermits - omdieswille - ja - omdat gij zoo'n brave baas zijt, hebben wij onder malkander gezegd, dat een koperen winkelhaak en een stalen passer u misschien plezier, zouden doen, en wij hebben ze u gekocht, baas, te Antwerpen op Klapdorp, en hier zijn ze, zie baas, - en juist zijn ze, dat scheelt geen haar.
(Gedurende de aanspraak van Cies hebben de juffrouw en Lisa de glazen volgeschonken). 




Verschave 
(de voorwerpen aannemende). 
Ik dank u allen, mijne vrienden, voor uwe oprechte genegenheid. Telkenmale dat ik mij van deze voorwerpen bedienen zal, zal ik mij het geluk herinneren, dat ze mij door u, door mijne brave werklieden geschonken werden. Maar wij moeten ze eens begieten. Vrouw, geef de glazen eens rond.
(De juffrouw en Lisa brengen op bladen de glazen rond). 




Cies. 
Welnu, mannen, op de gezondheid van onzen braven baas!




Jelle. 
En op de gezondheid van de juffrouw en van de geheele familie.
(Er wordt aan de voordeur gebeld). 




De Gasten. 
Leve St.-Pieter! Leve baas Verschave!




Tiende tooneel.

de vokigen, threes.


Threes. 
Het is een brief, baas. Baas, ik wensch u geluk met uwen feestelijken dag - en dat gij nog lang en gelukkig moogt leven. Hier is de brief, baas.




Verschave 
(den brief aannemende). 
Ik dank u, Threes, ik dank u. Vrouw, schenk nog eens in, terwijl ik den brief lees. (Het adres lezend) Hij komt van Brussel. 't Is het schrift van ons Leentje, vrouw.



{==13==} {>>pagina-aanduiding<<}



Lisa. 
(vooruitspringende, met vreugde). 
Een brief van zuster Leentje!




Verschave. 
Het goede kind heeft ook aan haar vaders naamdag gedacht.
(Hij leest eenige regels van den brief, eene groote aandoening is eensklaps op zijn gelaat zicht-baar). 




Verschave 
(met eenen luiden gil). 
Gerechte hemel! moest ik zoo iets beleven!
(Verbergt zijn gelaat in beide handen). 




Vrouw Vers. en Jan 
(toeschietende). 
Wat overkomt u 
    {kozijn?
{man?




Lisa 
(insgelijks toeschietende). 
Vader, mijn goede vader!
(Verschave rukt zich krampachtig den halsdoek af als iemand, die dreigt te stikken). 




Verschave. 
't Is niets - niets - laat mij met vrede.




Cies. 
God, de baas krijgt eene beroerte. Ik loop gauw den dokter halen.




Verschave 
(zich bedwingende). 
Ik verbied het u, Cies. Het zal niets zijn - eene plotselijke onpasselijkheid zonder gevaar. (Stil tot zijne vrouw) Zend toch in Godsnaam het werkvolk weg. - Vrienden, het is niets - eene duizeling in het hoofd, meer niet - laat ons - laat mij een oogenblik met rust - komt morgen vroeg op het werk - alles zal goed zijn. Gaat - gaat - tot morgen. (De gasten blijven hem angstig aanzien) - (met kracht en ingetoomde gramschap). Maar gaat dan, als ik het u zeg!




De werklieden 
(schoorvoetend vertrekkende). 
Ja, baas - goeden avond, baas - rustige nacht, juffrouw.
(Af met Jan en Threes.) 
Als zij allen verdwenen zijn, gaat Verschave wankelend tot in het midden der kamer, op den schouder zijner vrouw geleund. Lisa schuift eenen zetel bij, waarin Verschave, bitter weenend, nederzakt. 





{==14==} {>>pagina-aanduiding<<}

Elfde tooneel.

verschave, vrouw vers., lisa.


Vrouw Vers. 
(rechts van den zetel). 
Man, mijn beste man, verklaar u toch - wat deert u?




Lisa 
(hem aan den anderen kant de hand vattende). 
Maar vader, spreek toch - in Gods naam, spreek toch.




Verschave 
(haar beurtelings met weemoed aanziende). 
Arme moeder! - arm kind!
(Hij bedekt het aangezicht met beide handen). 




Vrouw Vers. 
Niet arm, zoolang wij met u te zamen kunnen werken en zwoegen. O, vrees niet ons het geheim te ontvouwen, dat in dien brief besloten ligt. Hoe hard de slag ook zij, die aan ons fortuin wordt toegebracht, toch zal ons de kracht niet begeven. Moedig zullen wij u het onheil helpen dragen na zoolang door u en met u gelukkig en in welvaart te zijn geweest. Spreek, beste man, heeft een ongelukkig voorval ons fortuin in gevaar gebracht of te niet gedaan? Zeg het ons rechtuit, wij hebben kracht en moed om het onheil te dragen.




Verschave. 
Gave God, vrouw, dat geheel ons fortuin in staat ware om de schande te weren, die ons op het hoofd valt.




Vrouw Vers. 
Schande! zegt gij - maar wat schrikkelijk geheim bevat dan die brief?




Verschave. 
Daar, arme moeder, lees zelf en ween u de oogen uit het hoofd om den val uwer oudste dochter!




Twaalfde tooneel.

de vorigen, jan.


Jan 
(de deur half openende). 
Is het nog niet beter, kozijn? Mag ik binnenkomen, nicht?



{==15==} {>>pagina-aanduiding<<}



Verschave. 
Ja, Jan, - gij zijt ook van de familie, - gij ook bemindet haar, - gij ook moogt uw deel nemen in onze droefenis en onze schande.




Jan. 
Schande?




Vrouw Vers. 
(lezend). 
‘Vader - Moeder, - Wanneer gij dezen brief lezen zult, zal ik verre weg zijn; waarheen weet ik niet. O, vloekt mij niet, omdat ik u zoo ondankbaar en voor eeuwig verlaat - want het moet zijn, ik ben uwer niet meer waardig. - Ik ben zoo ongelukkig - dat ik wel sterven wilde - maar ik mag thans nog niet sterven - ik zou - (hare tranen afdrogende) ik zou niet alleen sterven.’ - (Sprekend) Ongelukkig, ellendig bedrogen schaap!
(barst in tranen los). 




Verschave 
(opstaande). 
Zeg liever: schijnheilige bedriegster en eerlooze dochter.




Lisa 
(smeekend). 
Vader!




Verschave 
(bits). 
Lees voort.




Vrouw Vers. 
Man, ik kan niet meer.
(Zij weent, met het hoofd op den schouder van haren man geleund). 




Lisa 
(den brief nemend en lezend). 
‘O, ik bid u nogmaals bij het lijden des Zaligmakers, bedenkt toch dat ik uw kind ben, en vloekt mij niet. - Lisa - mijne - goede en brave zuster, - Lisa, - wees toch - niet - boos op mij; - gedenk u mijner - en bid voor mij - (in tranen losbarstende en door hare tranen heen lezende). Weest - allen - gelukkig - en - bekommert - u - niet - om het lot - der arme - Lena.’ (Sprekend). O, mijne zuster - mijne arme ongelukkige Lena!




Jan. 
Kozijn, - ik vertrek seffens naar Brussel.




Vrouw Vers. en Lisa. 
O ja, kozijn Jan, - doe dat.




Verschave. 
Ik verbied het u, Jan. - Laat de ongelukkige aan haar lot over. Daarbij, zij is te Brussel niet meer.




Jan. 
O, laat mij gaan, kozijn. Het zal een klare, heldere nacht zijn. Ik ben dikwijls de heide overgetrokken. -

{==16==} {>>pagina-aanduiding<<}
Ik zal den ganschen nacht gaan; morgen vroeg ben ik te Turnhout; van daar vertrek ik met een rijtuig naar Brussel, waar ik wel op het spoor van Leentje komen zal. O, kozijn, laat mij gaan!




Vrouw Vers. 
O ja, man, laat hem gaan!




Lisa. 
Vader, beste vader, ik smeek er u om.




Verschave. 
Neen - neen -neen! Wat moeten wij ons om het lot der eerlooze, ondankbare dochter bekommeren - die, tot belooning onzer liefde, ons overlaadt met schande en onheil? Neen - neen - voor mij is zij niets meer; - ik veracht haar, en ik ver....




Vrouw Vers. 
(op de knieën voor haren man, terwijl zij zijne hand vat). 
O, spreek toch dat schrikkelijk woord niet uit. - Weet gij dan niet dat God den vloek bekrachtigt, welke door eenen vertoornden vader over het hoofd van een misdadig kind wordt uitgesproken? Genade voor mijne dochter - o genade, genade! voor ons kind!




Lisa 
(insgelijks knielende). 
Genade! vader! genade! voor mijne arme dolende zuster.




Verschave 
(dreigend den arm vooruitstekende). 
Genade! genade voor de eerlooze, die ons allen in het verderf stort! die de eer van onzen naam bevlekt en het geluk onzes geheelen levens als kaf verstrooit onder den stormwind der schande en des onheils! Neen - neen! geene genade voor de onteerde dochter - ik veracht haar en ik vervloek haar.
(De beide vrouwen omarmen weenend zijne knieën. - Jan leunt met het voorhoofd op de handen tegen den muur en weent). 


DE GORDIJN VALT.




{==17==} {>>pagina-aanduiding<<}

Personen in het eerste tafereel.


lena verschave, 44 jaar.

frans verschave, advocaat, haar zoon, 24 jaar.

frits van haren, vriend van Frans Verschave, 23 jaar.

Jan uiterhoeven, schoonbroeder van Lena, 45 jaar.


Het eerste tafereel speelt te Brussel ten huize van Lena, 25 jaren na het voorspel.





Eerste tafereel.

Het tooneel verbeeldt het schrijf kabinet van den advocaat Frans Verschave. Schouw tusschen twee vensters op den achtergrond; nevens het venster rechts een tafeltje. Twee deuren links, de eerste geleidende naar de overige kamers van het huis, de tweede naar de gang, die geacht wordt op de straat uit te komen. Tusschen de twee deuren eene boekenkast. Rechts boekenkasten. Vóór de boekenkast in het midden, de schrijftafel van Frans. Vóór de boekenkast op den voorgrond eene rustbank. Sierlijke stoelen en zetels.

Eerste tooneel.

Bij het opgaan der gordijn ligt Frans sluimerend op de rustbank. Een bundel papieren is zijner hand ont- vallen en ligt voor zijne voeten op den grond. De dag breekt aan. Eene brandende carcellamp staat op de schrijftafel.

{==18==} {>>pagina-aanduiding<<}



Lena 
(binnenkomende door de eerste deur). 
Frans reeds aan het werk! (naderkomende) Hij slaapt - hij slaapt gerust. - Maar die bleekheid! Goede hemel! hij zal den ganschen nacht hebben doorgewerkt en van vermoeienis zijn in slaap gevallen. Slaap gerust, mijn zoon, geruster dan het uwer moeder gegeven is te doen. - De dag is aangebroken; de lamp verlicht niet meer. (Zij doet het licht uit, zet de lamp op het tafeltje, dat in den hoek der kamer staat, en ziet bij die gelegenheid door het venster). Het zal wederom een mistige dag zijn, zooals gisteren. En, zooals gisteren, is daar ook weer die raadselachtige vreemdeling aan den overkant der straat. (Naar den voorgrond komende). Wat mag die man toch in zijn schild voeren? Tweemaal daags 's morgens en 's avonds wandelt hij daar, zorgvuldig in den kraag van zijnen mantel gedoken, en bespiedt hij ons huis, als wilde hij het berooven. En dat duurt nu ruim veertien dagen. (Frans beschouwende.) Wat is hij schoon, mijn Frans, met zijn helderblank voorhoofd! Hoe sprekend gelijkt hij op hem, dien ik niet noemen mag en ook niet noemen wil. - Ook hij was schoon - ook zijn voorhoofd scheen te glanzen van grootsche en edele gedachten, en de arme Lena werd zijn slachtoffer. Van mijnen zoon toch vrees ik geene onedele daden - zijn hart is daarvoor te rechtschapen. (Frans maakt eene beweging). Hij ontwaakt doch neen - slaap gerust, mijn zoon, en verzamel krachten voor het plechtig uur.




Frans 
(droomend en zich half oprichtend). 
En in een noodlottig oogenblik werd die man het werktuig der goddelijke rechtvaardigheid, en....
(Hij mompelt nog eenige onverstaanbare woorden). 





{==19==} {>>pagina-aanduiding<<}

Tweede tooneel.

Lena. (Frans bij den arm nemende, dien hij uitgestrekt houdt).
Frans! kind! wat overkomt u?


Frans 
(ontwakend). 
Moeder! ah - moeder, zijt gij daar?




Lena. 
Ja, Frans. - Gij droomdet daar wel akelig.




Frans. 
Akelig? Toch niet, ik droomde dat ik reeds vóór de rechtbank aan het pleiten was. (Hij raapt de papieren op, die gevallen zijn). Zie, ik hen in slaap gevallen, terwijl ik de stukken van het proces nog eens overlas.




Lena 
(lachend). 
Een bewijs dat die lezing alles behalve vermakelijk was.




Frans 
(insgelijks lachend). 
Ja, moeder, zoo is 't. - Ik ken geen sterker slaapmiddel dan eene akte van beschuldiging.




Lena. 
Behalve voor den beschuldigde, zou ik denken.




Frans. 
Ja, dat spreekt van zelf.




Lena. 
Wat zal ik blijde zijn, Frans, als deze dag voorbij is, en gij ook, nietwaar? Eene eerste pleitrede, dat moet eene zaak van belang wezen.




Frans. 
Vooral wanneer men iemand te verdedigen heeft, die schuld bekent.




Lena. 
O, wat zijt gij voor uwe eerste zaak slecht geslaagd, kind!




Frans. 
En echter hoop ik den beschuldigde te doen vrijspreken.




Lena. 
Te doen vrijspreken! - Een moordenaar, die schuld bekent?




Frans. 
Dat is minder moeielijk dan gij denkt, moeder; want al is het feit bewezen, toch is de dader, zedelijk gesproken, niet altoos schuldig.




Lena. 
Dat versta ik niet.



{==20==} {>>pagina-aanduiding<<}



Frans. 
Daarom zijt gij ook geen advocaat, moeder.




Lena. 
Zie, Frans, ik brand van verlangen om uwe pleitrede te hooren en ik verbeeld mij, dat gij ontzaglijk veel indruk zult maken.




Frans. 
Maar indien dat nu eens anders uitviel, moeder?




Lena. 
Dat meent gij niet, Frans. Ik weet dat gij als de welsprekendste der jongstingeschreven advocaten bekend staat, en ik verwacht iets grootsch, iets indrukwekkends; - want ik wil er bij zijn, Frans, ik wil u hooren, u bewonderen.




Frans. 
En toch moet ik u verzoeken, moeder, heden niet naar de rechtbank te gaan.




Lena. 
En waarom zou ik te huis moeten blijven?




Frans. 
Omdat... omdat... wel moeder, dat kan ik niet goed zeggen, maar geloof mij, indien gij prijs stelt op het welgelukken mijner eerste zaak, ga niet naar de rechtbank; wacht hier gerust den uitslag af, en gij zult mij wezenlijk dienst bewijzen.




Lena. 
Kind! dat verwachtte ik niet van u. Daar schuilt iets achter, dat gij uwer moeder verbergen wilt. Dat is niet goed, Frans dat is niet goed, mij zoo nutteloos te plagen.




Frans. 
Neen, moeder, geen geheim schuilt daarachter. Ik vrees slechts dat, wanneer gij daar zijn mocht, ik te veel ontroerd zou wezen door uwe tegenwoordigheid, en dat de welsprekendheid, welke gij mij zoo gereedelijk toekent, wellicht mocht te kort schieten.




Lena. 
Frans, gij zegt mij uwe gedachte niet rechtuit, en aan zulke achterhoudendheid heb ik u niet gewoon gemaakt.




Frans. 
Verschooning, moeder. Begrijpt gij niet, dat ik eene bijzondere reden heb om in geene verdere uitlegging te treden?




Lena. 
Geene reden kan gewichtig genoeg zijn om uw vertrouwen in uwe moeder te doen wankelen. Frans, gij

{==21==} {>>pagina-aanduiding<<}
moet mij alles openhartig en zonder omzichtigheid zeggen. Hoor, ik wil u helpen. De man, dien gij te verdedigen hebt, wreekte gewelddadig de eer zijner dochter op haren verleider, en gij vreest, Frans, dat gij, de vaderlooze, wellicht iets zeggen mocht, dat uwe ongehuwde moeder niet hooren moet.




Frans 
(met kracht). 
Neen, moeder, duizendmaal neen. Ik vrees niet iets te zeggen, dat gij niet hooren moogt; ik vrees enkel iets te zeggen dat u, mijne goede en voorbeeldige moeder, te sterk treffen zou, en die vrees alleen zou al mijne krachten verlammen.




Lena. 
Gij hebt gelijk, mijn zoon, de ongehuwde, met den vadervloek beladene moeder ware daar niet op hare plaats.




Frans. 
Zoo meende ik het niet, moeder. Voor mij, voor uwen zoon hebt gij volle recht u te vertoonen overal, waar eerlijke vrouwen mogen tegenwoordig zijn. Wat de wereld onze schande noemt, hebt gij door uwe zelfopoffering, door uwe werkdadige en wijze liefde voor uw kind tot eene glansrijke kroon van verdienste weten te herscheppen. En dat zeg ik u, moeder, niet als uw zoon, maar als mensch, die vrij en eerlijk denkt en wikt en weegt, zonder zich te laten verblinden noch door het vooroordeel der menigte, noch door de dankbaarheid van zijn eigen kinderlijk hart.




Lena. 
O dank, Frans, dank. Uwe woorden vallen als het water eener verkoelende bronne op mijn brandend gegeweten. (Zich aan zijn hals werpende). Dank, mijn brave en eerlijke zoon! wiens geboorte mijne schande, wiens leven mijn troost is en mijn roem.




Frans. 
Dus, moeder, het blijft bepaald dat gij er niet komen zult.




Lena. 
Welnu neen, ik kom er niet. - Ga nu ontbijten, heer advocaat; gij hebt vandaag uw eerste proces gewonnen.




Frans. 
Goed voorteeken, moeder, voor het tweede. (Af).





{==22==} {>>pagina-aanduiding<<}

Derde tooneel.



Lena 
(alleen). 
Hij heeft gelijk, ik raag dáár niet tegenwoordig zijn, waar een vader terechtstaat omdat hij de eer zijner dochter heeft gewroken. Immers, mijne eer is nog niet gewroken, ten minste niet op den meest schuldige. Wel heb ik geboet en geleden; wel lijd ik nog dagelijks, en steeds zwaarder en zwaarder, onder de verachting der mijnen en onder de verwijtingen van mijn eigen geweten, maar hij, de trouwelooze, die al zijne eeden verbrak, hij leeft wellicht tevreden en gelukkig. Hij leeft wellicht in het genot van de algemeene achting, gevierd en geëerd, gelukkige echtgenoot en gelukkige vader, terwijl ik het schoonste deel mijns levens zonder troost en zonder hoop heb doorgebracht. En toch, ik mor niet, o God! Ik heb mijnen plicht betracht en uwe zegening heeft mij in mijnen zoon niet ontbroken!




Vierde tooneel.

lena, frits van haren.


Frits 
(binnenkomende door de deur op het tweede plan). 
Goeden dag, beste Mevrouw!




Lena. 
Mijnheer Van Haren! wat verschaft ons het genoegen van uw vroegtijdig bezoek?




Frits. 
Vroegtijdig, Mevrouw? het is bijna zeven uren; is de advocaat wellicht nog niet op?




Lena. 
Zeg liever, M. Frits, dat hij nog niet te bed is; hij heeft den ganschen nacht doorgewerkt en zit thans aan de ontbijttafel. Gij begrijpt: een eerste pleidooi, dat vergt inspanning en moeite.



{==23==} {>>pagina-aanduiding<<}



Frits. 
Dat begrijp ik ten volle, Mevrouw. Ook stel ik ongemeen veel belang in de zaak, die Frans onderhanden heeft, en ik kom hem verzoeken voor mij een goed woordje te doen bij den substituut, opdat ik eene voorbehoudene plaats bij de advocaten bekome.




Lena. 
Dat is recht vriendelijk van u, M. Frits, zooveel belang in die zaak te stellen.




Frits. 
Gij kent de vriendschap, die sinds lang tusschen Frans en mij bestaat, Mevrouw; het moet u dus niet verwonderen dat....




Lena. 
Het verwondert mij niet, M. Frits, het verheugt mij.




Frits. 
Ik kan wel is waar door tusschenkomst van mijnen oom, die bij de gezworenen zit, eene voorbehoudene plaats bekomen, maar mijn oom is een zonderling man, dien ik het liefst van zulke zaken niet spreek.




Lena. 
Zoo, M. Frits, de oude heer Van Haren is een zoo zonderling man?




Frits. 
Ik vraag u verschooning, Mevrouw, ik heb mij niet duidelijk genoeg uitgedrukt. Er is hier quaestie van eenen oom van moederszijde, dien gij onmogelijk kennen kunt, en, dien ik zelf slechts sedert vier weken ken.




Lena 
(lachend). 
Dus een oom uit Amerika, M. Frits?




Frits 
(insgelijks lachend). 
O neen, Mevrouw, hij komt juist van zoover niet, alhoewel hij vele jaren uitlandig is geweest. Hij is eerst sedert twee jaren in België teruggekomen en bewoont een buitengoed in de omstreken van Diest. Wellicht zou ik den zonderlingen, bromachtigen man nog niet kennen, indien hij niet verplicht was geweest als lid der jury naar Brussel te komen.




Lena. 
Mr. uw oom moet, zooals gij zegt, een zonderling man wezen om niet bij zijne terugkomst naar zijne familie om te zien.




Frits. 
Inderdaad, en zoo hij niet bij toeval, om zoo te zeggen gedwongen, kennis met mij had gemaakt, dan ge-
{==24==} {>>pagina-aanduiding<<}
loof ik waarlijk dat hij zich nooit om den eenigen zoon zijner eenige zuster zou hebben bekreund.




Lena. 
Maar die man moet een menschenhater zijn?




Frits 
(glimlachend). 
Toch niet; hij is althans geen kinderhater, en kinderen zijn toch ook menschen. Verbeeld u, beste Mevrouw, dat wij eenige malen samen zijn gaan wandelen, ik op alle manieren het gesprek trachtend te onderhouden, mijn oom steeds met enkele lettergrepen antwoordend. In ééne omstandigheid echter werd hij spraakzamer en zelfs veelsprekend. Wij ontmoetten eenen vader, die met een tienjarig kind, zijn zoontje, vroolijk en hartelijk pratend den weg opkwam. Met betraande oogen zag mijn oom hen na. Alsof eene geheime macht zijne tong ontbonden had, sprak hij over het geluk van dien vader en van dat kind. Vol vuur en begeestering somde hij de genietingen op van het vaderhart, dat, zoo sprak hij, zich in de borst van een kind voelt herleven en verjongen, om, van geslacht tot geslacht, zich te vereeuwigen.




Lena. 
Hoe wonderlijk, M. Frits, gaf uw oom daar aan mijne onbepaalde gedachten eenen treffenden vorm!




Frits. 
Toen hij mijne bevreemding bemerkte, zweeg hij eensklaps stil, en, wat ik ook deed om het gesprek te hernemen, alles bleef vruchteloos.




Lena. 
Die man moet ongelukkig zijn, M. Frits.




Frits. 
Dat is ook zoo, hetzij wezenlijk, hetzij ingebeeld. De man is gezond, rijk en in de volle kracht des levens; echter dweept hij steeds met eene enkele gedachte, namelijk: dat de Van Holsters voor het verdriet geboren zijn.




Lena 
(met eene zekere ontroering). 
Van Holster zegt gij, M. Frits. Uw oom is een Van Holster?




Frits. 
Zeker, Mevrouw, de baron Van Holster, voor vele jaren officier bij eene afdeeling ruiterij.




Lena 
(driftig). 
Toch niet Willem van Holster, vroeger luitenant bij eene afdeeling jagers te paard?



{==25==} {>>pagina-aanduiding<<}



Frits. 
Ja wel, Mevrouw, baron Willem Van Holster: zóó is zijn naam.




Lena 
(ter zijde met blijkbaren angst). 
Groote God! en die raadselachtige vreemdeling, die hier dagelijks het huis bespiedt!




Frits. 
Hebt gij wellicht mijnen oom vroeger gekend, Mevrouw?




Lena 
(zich spoedig herstellende). 
Toch niet - ten minste niet bijzonder, M. Frits. - Ik heb - veel van hem gehoord en hem eenige malen gezien - ten huize - eener bevriende familie.




Frits. 
Zoo. Hij moet hier dagelijks voorbij. Hij is in het hotel De drie Koningen afgestapt, en zoo even kwam ik hem nog te gemoet in de straat daar.
(Hij wijst op den achtergrond). 




Vijfde tooneel.

de vorigen, frans (binnenkomende door de eerste deur).


Frans 
(Frits de hand reikende). 
Mijn goede Frits, zoo vroeg op de been!




Frits 
(hem de hand drukkende). 
Mijn beste, weet gij wel dat ik waarlijk begin te gelooven dat gij met uwe moeder samenspant om met mij den gek te scheren?




Lena 
(die, om hare ontroering te verbergen, de papieren op de schrijftafel rangschikt - de omgevallen boeken in de kasten rechtzet, de carcellamp in orde brengt en verdere huiselijke zorgen waarneemt). 
O, Mijnheer Frits!




Frans. 
En waarom voedt gij zulke booze gedachten?




Frits. 
Wel! ook Mevrouw betuigde mij daar zoo even hare verwondering, mij zoo vroeg hier te zien. Zou men niet zeggen dat ik een volslagen luiaard ben, onbekwaam om, al ware het slechts eenmaal en bij toeval, vroeger op te zijn dan de zon?



{==26==} {>>pagina-aanduiding<<}



Frans 
(lachend). 
Wat wilt gij, mijn beste? - het spreekwoord luidt: dat hij lang slapen mag, die den naam heeft van vroeg op te staan, en wederkeerig, als de luiaard eens bij toeval vroeg opstaat, dan slaat de gansche buurt van verbazing de handen ineen.




Frits. 
Spot maar, ik zal u dat wel eens betaald zetten. Ik ben vandaag vroeg opgestaan, omdat ik weet dat gij het bijzonder druk hebben moet. Ik kom u vragen of gij mij eene plaats bij de advocaten ter terechtzitting van heden kunt bezorgen. Ik wensch natuurlijk u te hooren, en zou mij niet graag onder het gewone publiek mengen.




Frans. 
Zeker, mijn beste; ik zal er met den dienst-doenden deurwaarder over spreken. Wend u rechtstreeks tot hem, in mijnen naam.




Frits. 
Goed zoo. Ik dank u en houd u niet langer op. Ik wil metterhaast nog eenige zaken afdoen. Dus tot later. Mevrouw, uw gehoorzame dienaar.




Lena 
(nijgende). 
Mijnheer Van Haren.




Frans 
(hem tot aan de deur op het tweede plan vergezellende). 
Gij begrijpt, Frits, dat ik u thans niet weerhoud. - Tot wederziens!
(Handdruk; Frits af). 




Zesde tooneel.

lena, frans.


Lena 
(met zekere drift). 
Frans, ik moet mijn gegeven woord intrekken. Ik wil en zal naar de rechtbank gaanZeg mij niet, Frans, dat het onmogelijk is. Het moet en. ik wil - gij begrijpt - ik wil daar volstrekt tegenwoordig zijn.




Frans 
(verwonderd). 
Maar, moeder, de opgewonden toestand, waarin gij u thans bevindt....




Lena 
(onderbrekend). 
Beduidt niets, Frans; - onderzoek

{==27==} {>>pagina-aanduiding<<}
niets - het zij u genoeg te weten, dat ik naar de rechtbank gaan wil en gaan zal.




Frans. 
Wel, moeder, gij zijt vrij te doen wat gij wilt; indien ik eenigszins aandring is het enkel omdat gij zelve besloten hadt te huis te blijven.




Lena 
(meer bedaard). 
Inderdaad, doch ik heb mij bedacht. Dat het u toch niet hindere, Frans. Tracht te vergeten dat ik daar aanwezig ben, of liever, herinner het u om met al de krachten uwer ziel uwen plicht te doen. In niets, hoort gij, mijn Frans, in niets moet gij u bedwingen. - Ik kan alles hooren en niemand zal kunnen vermoeden dat ik meer waarde hecht aan de beteekenis uwer woorden, dan wel aan den goeden uitslag der zaak, door mijnen zoon verdedigd.




Frans. 
Ik ken uwe zeldzame zelf beheersching, moeder, en ben dus ten volle gerust.




Lena. 
Doch ik ben niet gerust te uwen opzichte. Ik herhaal het u nogmaals. Frans, in niets moet gij de uiting van uwe gevoelens onderdrukken. Wees, indien het der verdediging gunstig zijn kan, zonder genade voor de eerlooze verleiders. Geesel met al de overtuiging van uw eerlijk hart, met al de kracht van uw begeesterd woord de gewetenlooze ellendelingen, die een gansch menschenleven verwoesten - een onervaren, trouwhartig meisje in den afgrond der vertwijfeling storten - en zonder wroeging huns weegs gaan, alsof er niets gebeurd ware.




Frans. 
Moeder, wat beteekent....




Lena. 
Die opgewondenheid? Niets, Frans, ik wilde u enkel wapenen tegen den twijfel aan mijne en aan uwe geestkracht. Wankel dus maar niet in uw vertrouwen, mijn zoon, en doe uw plicht, zooals uw geweten hem uw voorschrijft.




Frans 
(eenigszins onthutst). 
Het zij, moeder, zooals gij begeert.
(Er wordt op de deur geklopt). 




Frans. 
Binnen!





{==28==} {>>pagina-aanduiding<<}

Zevende tooneel.

de vorigen, jan uiterhoeven.
(Kozijn Jan van het voorspel. Hij is eenigszins zwaarlijvig geworden, heeft lange bakkebaarden en is als een deftige dorpsbewoner gekleed. Hij blijft in de deur staan, met regenscherm en reiszak).


Jan. 
Dag Mevrouw, dag Mijnheer. (Naderkomend) Mijnheer is wel de advocaat, zou ik denken.




Frans. 
Ja wel, pachter, ik ben de advocaat.




Lena 
(ter zijde). 
Ik heb dien man meer gezien (Luid). Dag pachter.
(Zij gaat langzaam tot aan de deur als om te vertrekken, blijft daar een oogenblik stilstaan, met de hand gereed om de deur te openen, en Jan steeds zijdelings aanziende). 




Jan. 
Ja, Mijnheer, ik heb op de deur gezien, dat hier een advocaat woont - de advocaat Verschave; daar ik juist een advocaat noodig heb, en daar die naam Verschave mij bijzonder bevalt, (Lena komt nader) heb ik in mijn eigen gezegd: ik wil daar eens aanbellen. De meid zeide dat Mijnheer in zijn kabinet was, en ik heb mij, sapperdeboeren, verstout, Mevrouw, hier eens aan te kloppen.




Frans. 
Gij hebt zeer wel gedaan, pachter. Mag ik u verzoeken mij zoo kort mogelijk uw verlangen bekend te maken; ik heb voor het oogenblik weinig tijd.
(Lena biedt Jan eenen stoel aan en beschouwt hem oplettend). 




Jan. 
Ik dank u, Mevrouw. (Ter zijde). Dat wezen is mij niet onbekend. (Luid). Welnu, Mijnheer, ik zal zoo kort van stofte mogelijk zijn, want dat valt mij, sapperdeboeren, ook bijzonder mee. Wij eenvoudige buitenlieden, wij houden niet van lange complimenten, Mevrouw. Gij moet weten, M. de advocaat, ik ben een buitenmensch, ondernemer, timmerman en schrijnwerker van mijn vak.

{==29==} {>>pagina-aanduiding<<}
Ik heb op mijn dorp eene pastorie helpen bouwen, 't is te zeggen dat ik het timmerwerk heb ondernomen en mijn buurman, Joost De Grave, het metselwerk.




Lena 
(ter zijde). 
Joost De Grave! onze buurman te Vliebeek. (Luid). Verschooning, pachter, zijt gij niet van Vliebeek?




Jan. 
Wel sapperdeboeren! Mevrouw! Hoe kunt gij dat zoo goed raden? Wel zeker ben ik van Vliebeek in de Kempen, vijf en een half uur van Turnhout. Een schoon dorp, Mevrouw, met ongeveer 2500 zielen.




Lena 
(met klimmende ontroering). 
Is uw naam niet Jan Uiterhoeven?




Jan 
(beurtelings Leng en Frans met verbazing aanziende). 
Wel, Mevrouw, gij komt mij ook niet onbekend voor, maar ik durf niet verder te raden....




Lena. 
Kozijn Jan, herinnert gij u Lena niet meer?




Jan. 
Nicht - Lena - Verschave!




Lena. 
Ja, kozijn Jan, Lena, de ongelukkige verstootene en gevloekte Lena. (Zij barst eensklaps in tranen los). O, wat ben ik gelukkig u te zien! Zeg mij spoedig, kozijn Jan, hoe maakt het mijne moeder?




Jan. 
Goed, heel goed - wel wat treurig, zooals altijd, maar toch niet ziek.




Lena. 
Treurig om mijnentwil! En mijn vader, en Lisa?




Jan. 
Allebei gezond. Sapperdeboeren, Lena, dat heb ik niet verwacht, u hier in Brussel te vinden. Wij allen dachten u verre - verre uit het land. Wat zullen moeder en Lisa gelukkig zijn!




Lena 
(met weemoed). 
Gij noemt er vader niet bij, kozijn Jan; hij is dan nog altijd zoo sterk tegen mij verbitterd?




Jan. 
Hoor, Lena, de waarheid voor alles. - Gij kent vanouds vaders strengheid. Welnu, die is eerder nog toegenomen dan verminderd. Zoudt gij gelooven dat wij sedert 25 jaar zijnen feestdag niet meer vieren mogen, omdat uw brief hem juist op St.-Pietersavond gewerd? Zoudt gij

{==30==} {>>pagina-aanduiding<<}
gelooven dat de snuifdoos, die ik hem alstoen gegeven heb, de halsdoek en het zijden beurzeken, die moeder en Lisa hem dien avond hebben geschonken, zorgvuldig door moeder verborgen zijn, omdat hij die voorwerpen onder zijne oogen niet meer zien kon. Zoudt gij gelooven, Lena, dat wij sedert lange jaren uwen naam in zijne tegenwoordigheid niet meer durven uitspreken?




Lena. 
O vader, vader, wat zijt gij onbarmhartig!




Frans. 
Moeder, wij zullen daar later over spreken. Mijnheer zal hier eenige....




Jan 
(de hand uitstekende). 
Zeg maar oom Jan, Mr. ik heb dat liever.




Frans 
(de hand van Jan drukkende). 
Mijn beste oom Jan, gij weet niet hoe gelukkig gij mij maakt.




Lena. 
Oom Jan! gij zijt dus....




Jan. 
Uw schoonbroeder, Lena. Gij moet weten als gij - ik wil zeggen als ik - sapperdeboeren, ja, ik ben sedert 15 jaar met Lisa getrouwd.




Lena. 
O, gij verdient beiden gelukkig te zijn - en gij zijt het, nietwaar.... - schoonbroeder?




Jan. 
Ja, Lena; daar heb ik een vrouwken aan - aan uwe zuster, - zacht als een engel en verstandig als twee engelen.




Lena. 
O, wat ben ik tevreden dat gij allen gelukkig zijt!




Frans. 
Welnu, oom Jan, gij zult hier eenige dagen bij ons blijven, en later spreken wij over de zaak der pastorie.




Jan. 
Ja maar, Mijnheer, ik wil zeggen neef advocaat....




Frans. 
Noem mij maar eenvoudig weg: Frans, dat zal mij ook meer genoegen doen.




Jan. 
Sapperdeboeren! dat bevalt mij ook beter. Welnu, neef Frans, ik blijf tot morgenmiddag; langer mag ik niet van huis zijn; maar nu ik weet waar gij woont, kom ik wel eens terug.



{==31==} {>>pagina-aanduiding<<}



Lena. 
O ja, Jan, doe dat. Zie, ik kan u niet zeggen hoe dankbaar ik u ben, omdat gij mijnen zoon niet als een vreemdeling beschouwt. Nimmer zal ik vergeten dat gij de eerste zijt geweest, die de taal van het hart, de taal der familie tot hem hebt gesproken.




Frans. 
Ik ook dank u, mijn beste oom, want nu gevoelen mijne moeder en ik ons minder verlaten.




Jan. 
Verlaten! dat is, sapperdeboeren! een leelijk woord. Dat vader geweldig boos op uwe moeder gebleven is, dat is waar; maar moeder, Lisa en ik, wij hebben dagelijks aan haar gedacht.




Lena. 
O, is dat toch waar, Jan? Maar waarom heeft dan niemand op mijne brieven geantwoord?




Jan. 
Uwe brieven, Lena! wij hebben nooit brieven van u gezien.




Lena. 
O vader, wat zijt gij wreed! Hoor, Jan, en herhaal het aan moeder en aan Lisa. Vele brieven heb ik haar, sedert lange jaren, uit Parijs en Brussel geschreven. Aan vader ook heb ik geschreven, hem gesmeekt, bij alles wat hem heilig en dierbaar is, een enkel woord van troost tot mij te willen richten. Twee brieven heb ik enkel van hem ontvangen....




Frans. 
Bedaar, moeder, denk dat mijn oom vermoeid is; wij zullen wel gelegenheid hebben om daarop terug te komen.




Jan. 
O, geef daarop geene acht, neef Frans, ik ben niet vermoeid.




Lena. 
Laat mij spreken, Frans. Den eersten brief ontving ik te Parijs; die brief was kort, maar hij verpletterde mij geheel en al onder zijne wreedheid. - ‘Ik erken u voor mijne dochter niet meer, en ik heb u gevloekt’, zoo luidde hij. Onder den indruk dier wreede woorden bleef ik ettelijke jaren. Doch ik schepte weer moed en schreef nogmaals aan vader. Hij antwoordde mij: ‘Stel u gerust, niets van wat u wettelijk toekomt zal u na onzen dood onttrok-
{==32==} {>>pagina-aanduiding<<}
ken worden. Het is onnoodig dat gij nog schrijft; uwe brieven zullen ongeopend in het vuur worden geworpen.’




Jan. 
Dat was niet wel van vader.




Lena. 
Het was wreed en onbarmhartig, Jan. Wat raakt mij de nalatenschap mijner ouders! Reeds toen had ik door aanhoudend zwoegen en werken als bloemenmaakster den grond tot mijn eigen vermogen gelegd. Niet aan hun erfdeel, maar aan hunne liefde had en heb ik behoefte; - kunnen zij mij die niet terugschenken, toch was het niet noodig mij zoo diep te vernederen, mijn kinderlijk gevoel te miskennen en mij in mijne reinste gewaarwordingen te beleedigen.




Frans. 
Moeder, blijf bedaard, ik smeek er u om.




Jan. 
Ja, Lena, gij moogt dat zoo erg niet opnemen. Bedenk, sapperdeboeren, liever dat vader altijd wat al te streng is geweest voor iedereen. Waarom zijt gij ook zelve niet gekomen?




Lena. 
In den beginne durfde ik niet - later kon ik niet meer. De goede God moge het mij vergeven, maar de laatste beleediging griefde mij zoo smartelijk, dat in mijn hart een gevoel van bitterheid mijne kinderlijke liefde terugdrong. Het was slecht, Jan, want ik was de eenige schuldige. Mijn geweten verwijt mij thans dat er in die opwelling des harten wellicht een gevoel van trots kon liggen, dat aan het gevallen jonge meisje niet past.




Frans 
(smeekend). 
Moeder, breken wij dit onderhoud af, ik smeek er u om.




Lena. 
Neen, kind, ik wil alles zeggen. Ik heb lang genoeg mijn gevoel onderdrukt. - Later verdwenen van lieverlede de booze gedachten, die mijnen geest hadden bestormd. Ik werd naar het uiterlijke kalm en gelaten. Ik hoopte niet meer en mijn hart werd koud - koud en dood voor de mijnen, die ik allen zoozeer bemind had. Al de liefdeschatten mijner ziel stortte ik over u uit, Frans. Ik begreep dat in uw eerlijk en deugdzaam leven

{==33==} {>>pagina-aanduiding<<}
mijne eerherstelling gelegen was. Gij weet, mijn zoon, hoe ik tegenover u mijne plichten heb vervuld.




Frans. 
Zooals geene moeder ter wereld het ooit heeft gedaan. Doch waartoe al die herinneringen, die u martelen en bedroeven, moeder?




Jan. 
Ja, Lena, laat ons daar liever van zwijgen.




Lena 
(met kracht). 
Neen! - En toen mijn zoon al mijne verwachtingen overtrof, - toen ik in hem de stoutste mijner droomen verwezenlijkt zag, - toen begreep ik ook, Jan, dat mijne zonde niet tegen mij was opgewassen. Mag ik mij in de vergiffenis der mijnen niet verheugen, toch roept mijn geweten mij toe dat ik die verdiend heb!




Frans. 
Moeder!




Lena. 
En nu gij mij verzekert, Jan, dat noch moeder noch Lisa mij haten noch verachten, nu herleeft mijne hoop; nu ben ik nog meer overtuigd, dat de misstap mijner ijdele en lichtzinnige jeugd daar omhoog ook niet meer herdacht wordt.




Jan. 
Hoor, Lena, dat alles zal ik aan moeder en Lisa herhalen, niet zoo schoon als gij het gezegd hebt; maar zij zullen het, sapperdeboeren! toch ook wel verstaan, en ik heb eene gedachte - eene goede gedachte. - Ik geloof wel dat het, bij mijne eerste reis naar Brussel, aanstaanden zomer, niet zoo heel en al onmogelijk zijn zou moeder en Lisa mede te krijgen. Wel te verstaan zonder dat vader weet waarvoor.




Lena 
(in vervoering). 
Mijne moeder en mijne zuster terugzien! Haar in mijne armen mogen drukken en mij wederom met de zoete namen ‘dochter en zuster’ te hooren begroeten! O, Jan, dat ware te veel geluk en ik dank u - o, ik dank u voor die hoopvolle belofte.
DE GORDIJN VALT. 






{==34==} {>>pagina-aanduiding<<}

Tooneelschikking van het tweede tafereel.


{== afbeelding 
	
==} {>>afbeelding<<}
    

A plaats van het Hof; B plaats van den substituut; C plaats van den griffier; D plaats van den advocaat Frans Verschave; E gestoelte, waarin de beschuldigde zich bevindt tusschen twee gendarmes; F deur in het gestoelte door welke de beschuldigde wordt binnengebracht; G deur in het gestoelte, door welke de beschuldigde na zijne vrijspraak in de zaal komt; HH plaatsen der gezworenen; II plaatsen der toegevoegde gezworenen; K voorbehoudene plaatsen, waar Lena, Jan Uiterhoeven, Frits Van Haren enz. zitten; L deur, door welke het Hof in- en uitgaat; M deur van de beraadslagingskamer der jury; NN balie; O opengaand deel der balie; P plaats van het publiek; Q deur voor het publiek; aan die deur staat een gendarme;

{==35==} {>>pagina-aanduiding<<}
R deur door welke de beschuldigde in en uit de zaal wordt geleid. Een groot kruisbeeld hangt aan den muur, achter het Hof.


Personen in het tweede tafereel.


lena verschave.

frans, haar zoon, advocaat.

jan uiterhoeven, haar schoonbroeder.

frits van haren.

Baron van holster.

De voorzitter van het Assisenhof.

Twee rechters.

De substituut van den Procureur des Konings.

De griffier van het Hof.

Een deurwaarder.

jan de belder, de beschuldigde.

Twaalf gezworenen, waaronder baron Van Holster.

Twee toegevoegde gezworenen.

Een beëedigd dokter.

fransken, kind van den beschuldigde.

jef, een werkman.

liesbeth, eene vrouw uit de volksklasse.

mie,  id.  id.

Een burger.

angelus, een werkman.

freê,  id.  id.

Gendarmes.

Burgers, werklieden, enz.








{==36==} {>>pagina-aanduiding<<}

Tweede tafereel.

Het tooneel verbeeldt eene zitting van het Assisenhof te Brussel.


Bij het opgaan der gordijn is Frans reeds bezig met pleiten. Onder de personen op de voorbehoudene plaatsen bemerkt men Lena en Jan Uiterhoeven. Lena heeft eenen sluier voor het aangezicht. Gedurende gansch dit tafereel is de aandacht van Lena verdeeld tusschen Frans en baron Van Holster, die, een weinig schuins over haar, onder de gezworenen zit. In den beginne is de aandacht van den baron enkel op Frans gevestigd. Later, te rekenen van de plaats, welke in dit tafereel uitdrukkelijk is aangeduid, als Van Holster bij toeval den blik ontmoet van Lena, die hij alsdan eerst herkent, moet zijne aandacht verdeeld zijn tusschen Lena en haren zoon. De tooneelisten, met die twee rollen belast, dienen door hunne houding en hunne gebaren den inwendigen strijd te verraden van de twee personen, die zij voorstellen. Bij Lena moet men den moederlijken trots over haren zoon ontwaren, te zamen met een gevoel van zegevierende wraak over Van Holster. Op het gelaat van dezen moet men den indruk lezen, dien de woorden van Frans op hem maken, en de angstige ontroering, welke Lena's blik in hem verwekt.


Het zal overbodig zijn te doen opmerken, dat dit tafereel goed moet bestudeerd en vlug vertoond worden.


Overigens dringt de schrijver er ernstig op aan, dat de rollen van gansch het stuk goed gekend zijn en nauwkeurig, zonder bijvoeging of weglating, uitgevoerd worden.


{==37==} {>>pagina-aanduiding<<}

Eerste tooneel.



frans 
(zijne pleitrede voortzettende.) 
......... Ik heb dus ten overvloede bewezen, MM., dat de beschuldiging van met voorbedachten rade de daad begaan te hebben, a priori dient verwijderd te worden.




De Substituut. 
Dat is minder bewezen dan gij denkt.




Frans. 
Ik verlaat mij daaromtrent ten volle op het oordeel der heeren gezworenen.
En nu, MM., verlaat ik het terrein der stoffelijke feiten om in eene andere orde van beschouwingen de zedelijke onschuld van den beschuldigde, ondanks de werkelijkheid van het feit, vast te stellen.
Er was een man, van geringen stand, zijn huisgezin voedende in het zweet zijns aanschijns. Twee zonen en twee dochters waren zijnen echt komen bekronen en zijnen zielelast verzwaren. Een enkel dezer vier kinderen, de oudste dochter, was in staat het gezin met haren arbeid ter hulp te komen, en zij diende als meid in de stad.




De Substituut. 
Dit alles wijkt van de quaestie af.




Frans. 
Een weinig geduld, heer substituut, wij komen er dadelijk op terug. - Op zekeren morgen komt dit meisje met verwilderden blik en in tranen badend het ouderlijke huis binnenstormen. - Zij werpt zich op de knieën vóór haren vader en bekent dat zij onteerd is. Zij doet hem verstaan dat de broeder harer meesteres, door inmenging van zekere stoffen in haren drank, haar tot den val heeft gebracht. Zij komt de vergiffenis harer ouders afsmeeken en verklaart dat zij hare schande niet zal overleven. Met verkropte woede hoort de vader dit treurig verhaal aan. Radeloos van gramschap en schaamte, kan hij geen enkel geluid uitbrengen; hij doet zijner dochter teeken dat zij het huis verlaten moet, en valt als vernietigd

{==38==} {>>pagina-aanduiding<<}
ten gronde. Die vader was de beschuldigde, de eerlooze verleider was de verslagene.
Toen die vader één uur later in het midden zijner weenende familie tot zijne volle bezinning kwam, bracht men het lijk zijner dochter in het ouderlijk huis. Het meisje had waarheid gesproken, zij had hare schande niet kunnen overleven en had zich in de vaart verdronken.




De Substituut. 
Zeer aandoenlijk, inderdaad, maar dat alles wettigt den manslag niet, een jaar later door den vader begaan. Sentimentalismus is zeer schoon, behalve in zake van recht.




Frans. 
Spot niet, heer substituut, de zaak is te ernstig; hier staat het leven van den vader van een gezin op het spel.




De Substituut. 
Ik aanvaard geene lessen van de verdediging, die schijnt te vergeten dat er aan de woede van den beschuldigde reeds een menschenleven is opgeofferd.




Frans. 
Er zijn meer slachtoffers in deze zaak geweest, heer substituut, want drie maanden na den dood harer dochter bezweek de vrouw van den beschuldigde aan hare wanhoop.
En nu, MM., komen wij aan het verhaal van het bloedige drama zelf. Een jaar was verloopen sedert den zelfmoord van het ongelukkige meisje. Een jaar van droefenis; een jaar van wanhoop voor den ongelukkigen vader, die zich zelven het verwijt deed, dat hij zijne eerste gramschap niet had kunnen overmeesteren en onrechtstreeks de oorzaak was van den zelfmoord zijner dochter.




De Substituut. 
Wederom een bewijs dat De Belder een gramstorig en wraakzuchtig man is.




Frans. 
Een gramstorig en wraakzuchtig man! Welhoe! een man uit de geringe volksklasse zwoegt en slaaft en beult zich af om zijne kinderen met eere groot te brengen. Hij spaart zich het brood uit den mond om hun eene

{==39==} {>>pagina-aanduiding<<}
oetrekkelijke geleerdheid te kunnen bezorgen. - Geene opofferingen zijn hem te zwaar. Hij vindt zijn geluk, neen, zijne belooning in de liefde en de dankbaarheid zijner kinderen; hij verheugt zich in de eerekroon, waarmede de braafheid van zijn gezin hem het hoofd siert. Maar ziet, te midden van dit werkzaam en kalm leven komt, als een stormwind, een schrikkelijk en onvoorzien onheil opdagen. Daar komt een wellusteling zonder hart en zonder ziel, een van die booze geesten, welke de schande van het menschdom zijn, al dat heil verwoesten.
(Baron Van Holster, die tot hiertoe aan de woorden van Frans geboeid scheen, wendt het hoofd af en ontmoet den blik van Lena strak op hem gevestigd. Te rekenen van dit oogenblik teekent zich een zekere angst op zijn gelaat en in zijne gebaren af. Hij doet moeite om steeds den blik op Frans gevestigd te houden, doch tevergeefs, en hij is als het ware magnetisch gedwongen van tijd tot tijd den blik naar Lena te wenden). 
Hij belaagt de onschuld van een achttienjarig meisje; door looze strikken, door misdadige middelen valt het onervaren kind ten prooi aan zijnen wellust, en de vader van dat ongelukkig slachtoffer wordt een gramstorig en wraakzuchtig man, omdat in de eerste oogenblikken, na het vernemen der ijselijke misdaad op zijne dochter gepleegd, zijne hersenen door de duisternis der schande en der oneer worden beneveld, en hij, niet recht meer wetende wat hij gevoelt of wat hij doet, zijne dochter terugwijst. Dat is niet gemeend, dat kan niet ernstig gemeend zijn, heer substituut.
(Gemor van goedkeuring onder het publiek). 




De Deurwaarder. 
Stilte!




Frans. 
Een jaar, dag op dag, na den dood zijner dochter komt de ongelukkige vader van zijn werk terug langs de vaart, waarin het meisje een einde aan hare wanhoop heeft gevonden. En terwijl hij daar, in de herdenking van het verledene verdiept, met gebogen hoofde

{==40==} {>>pagina-aanduiding<<}
en lijdend harte zijnen weg voortzet, komt hem eensklaps de verslagene te gemoet. De getuigen, Mijnheeren, hebben ons met al de omstandigheden dezer treurige ontmoeting bekend gemaakt. Zij hebben onder eede verklaard, dat de houding van den beschuldigde betrekkelijk kalmer was en bedaarder dan die van den verslagene, tot op het oogenblik dat deze in zijnen overmoed den ongelukkigen vader toevoegde: dat hij zooveel ophef niet maken moest van de braafheid zijner dochter, aangezien het meisje niets beters had gevraagd dan verleid te worden. (De beschuldigde, die tot nogtoe met het voorhoofd in de handen op de voor hem geplaatste leuning rust, springt eensklaps op, met drift uitroepende:) En daaraan heeft hij gelogen, want mijn kind was daarvoor te braaf en te deugdzaam.




De Voorzitter. 
Beschuldigde, gij zult spreken als u iets gevraagd wordt.
(De gendarmes doen den beschuldigde met geweld nederzitten, doch deze springt eensklaps wederom op). 




De Beschuldigde. 
Mijnheer de Voorzitter!
(De gendarmes willen den beschuldigde tot zwijgen en tot zitten brengen). 




De Voorzitter 
(met welwillendheid). 
Laat den beschuldigde spreken.




De Beschuldigde. 
Mijnheer de voorzitter, Mijnheeren de rechters, en gij allen brave menschen, die mij aanhoort, ik heb van den beginne af de waarheid gezegd en niets verzwegen. Ja, ik heb den verleider en den lasteraar mijner dochter met het hoofd tegen den muur geslingerd - ik heb hem dus doodelijk gewond - hij is er veertien dagen later aan gestorven. - Welnu, ik ben schuldig - doet met mij wat gij wilt - brengt mij op het schavot, als gij gelooft dat ik het verdiend heb; - maar, bij het beeld van den Zaligmaker, dat daar boven uw hoofd hangt, Mijnheer de voorzitter, geloof toch niet dat de ellendeling waarheid sprak, toen hij, in de tegen-
{==41==} {>>pagina-aanduiding<<}
woordigheid van twee mijner vrienden, zeide dat mijn kind zich als eene eerlooze heeft gedragen! (Hij zet zich weenend neder). (Gemor onder het volk - eene stem roept:) Neen, Jan, dat gelooven wij niet. (De gendarme duwt den man die dat geroepen heeft naar buiten. Deze laat zich gedwee aan de deur zetten, luidop zeggende:) Zet er mij maar uit, gendarme, 't is hetzelfde, ik heb nu toch mijne gedachte gezegd.




De Deurwaarder. 
Stilte!




De Voorzitter. 
Als er niet voortdurend de volkomenste stilte blijft heerschen, zal ik de zaal doen ontruimen.




Frans. 
Gij hebt hem gehoord, Heeren, dien kreet van verontwaardiging, der borst van den diepbeproefden vader ontvlogen. In eene omstandigheid als deze geslaakt, laat die kreet ons allen toe eenen helderen blik in het geweten van dien man te werpen. Nu zijne wraak, zooals het Openbaar Ministerie het noemt, zou moeten verzadigd zijn, nu de booze geest van het ongelukkig huisgezin zijn verdiend loon heeft ontvangen, nu nog is de betichte zijne wettige gramschap niet meester. Hij, de man, die hier terechtstaat, vergeet in dit akelig oogenblik zijnen eigen toestand om, in zijne billijke verontwaardiging, de gedachtenis zijner dochter van elke vlek te zuiveren.
Die kreet, Mijnheeren, is welsprekender in zijne eenvoudigheid, dan alles wat ik hier nog zou kunnen bijvoegen. Hij laat ons toe te beseffen wat schrikkelijke strijd er in 't hart van den beschuldigde moest ontstaan, toen hij zoo eensklaps den verwoester van zijn geluk, den zedelijken moordenaar zijner dochter vóór zich zag staan. (Van Holster bedekt zijn aangezicht met beide handen). En wanneer de ellendeling dan nog zijn slachtoffer lastert, haren vader met scheldwoorden en bedreigingen overlaadt, begrijpen wij dan niet, Mijnheeren, dat onder den botsenden aandrang van het opgejaagde bloed de hersenen van den ongelukkigen vader met verbijstering en waanzin werden

{==42==} {>>pagina-aanduiding<<}
geslagen? Begrijpen wij dan niet, dat in dat akelig en schrikkelijk oogenblik de beschuldigde zich in eenen volslagen staat van zinneloosheid bevond; dat hij het besef zijner daden niet meer bezat en bijgevolg er niet verantwoordelijk voor zijn kan?
En nu nog twee woorden, Mijnheeren, om te eindigen. Wij vragen noch erbarming, noch genade. Wij vragen geene erbarming, omdat wij ons onschuldig gevoelen; wij vragen geene genade, omdat wij enkel recht verlangen. Gij zult begrijpen dat de ongelukkige, wiens lot gij in uwe handen hebt, door herhaalde slagen tot wanhoop was gebracht; dat hij in het bloedige drama minder zijn eigen wreker is geweest dan het blinde werktuig der goddelijke rechtvaardigheid, die immer tusschen beiden komt dáár, waar het menschelijk recht onmachtig is om de misdaad te treffen.
(Hier staat Van Holster op en beschouwt met verwilderden blik eerst Frans, dan Lena, welke haren sluier afwerpt en hem met vlammenden blik in de oogen ziet; hij strekt zijne rechterhand vooruit, als wilde hij die tusschen zich en haren blik stellen, legt de linkerhand op het hart en zakt ineen, opgevangen door den naast hem zittenden collega. Frits Van Haren en de beëedigde dokter, een op de voorbehoudene plaatsen naast hem zittend persoon, schieten toe en dragen Van Holster uit de zaal, terwijl de overste der jury zegt): 
‘Mijnheer de voorzitter, een der gezworenen is ongesteld.’
(Iedereen staat op om te zien wat er gebeurt. Verwarring onder het publiek; de beschuldigde alleen trekt zich de zaak niet aan en blijft met het hoofd op de leuning rusten). 




De Deurwaarder. 
Stilte!
(De verwarring houdt op - allen zetten zich neder). 




De Voorzitter 
(tot een der toegevoegde gezworenen). 
- Mijnheer De Wilder, ik verzoek u de plaats van den heer Van Holster in te nemen. (Dat gebeurt). Ga voort, heer advocaat.



{==43==} {>>pagina-aanduiding<<}



Frans. 
Mijne taak is afgedaan, Mijnheer de voorzitter. Ik wil er enkel bijvoegen, Mijnheeren, dat ik de volle vrijspraak vraag van den beschuldigde, die reeds zes maanden zucht in eene gevangenschap, welke meer dan eene genoegzame boetedoening is voor eene daad, in een oogenblik van waanzinnigheid begaan, zonder opzettelijken wil van manslag of verwonding.
(Frans zet zich neder). 




De Voorzitter. 
Het woord is aan het Openbaar Ministerie.




De Substituut. 
De verdediging heeft op hare wijze de feiten uitgelegd, en ik aarzel niet te bekennen dat zij het Openbaar Ministerie omtrent zekere punten in zijne vroegere zienswijze heeft doen wankelen. Zoo geef ik gaarne toe, dat de beschuldiging van met voorbedachten rade den manslag gepleegd te hebben, op den beschuldigde niet van toepassing is. Daar eindigt echter de toegeving, welke ik mij in geweten verplicht acht te doen. Ik dring des te sterker aan op de beschuldiging van vrijwilligen manslag. De verdediging heeft niet nagelaten onrechtstreeks de gevoelvolle snaar van opeengestapelde familieongelukken ten gunste van den beschuldigde te doen trillen. Het past mij niet haar op eene zoo glibberige baan te volgen. Ik wil enkel de heeren gezworenen wapenen tegen de verleiding eener overgevoelige geestdrijverij, welke in het huidige geval niet mag in staat worden gesteld, als eene wettig verschoonbare daad een feit te doen beschouwen, dat onder het bereik der openbare bestraffing valt. Het feit van manslag bestaat en wordt niet ontkend; de omstandigheden, die tot het feit aanleiding gaven of er mede in verband staan, zijn niet van aard om er het karakter van misdaad aan te ontnemen. Ik heb gezegd, en laat aan de gezworenen de zorg over om in geweten het valsche van het ware te onderscheiden.




De Voorzitter. 
Heeft de verdediging nog een wederantwoord te geven?



{==44==} {>>pagina-aanduiding<<}



Frans. 
Neen, Mijnheer de voorzitter, wij vertrouwen op ons goed recht en op de rechtvaardigheid der heeren gezworenen.




De Voorzitter. 
Beschuldigde, hebt gij nog iets tot uwe verdediging te zeggen?




De Beschuldigde. 
Neen, Mijnheer de voorzitter, niets dan dat ik in alles de zuivere en oprechte waarheid heb gesproken.




De Voorzitter. 
Ik verklaar dus het openbaar onderzoek gesloten.
Gij zult, heeren gezworenen, met ja of neen te antwoorden hebben op de volgende vraag.
‘Is de beschuldigde schuldig aan het feit van op 24 November laatstleden te Laken eenen vrijwilligen manslag te hebben gepleegd op den persoon van Pieter De Vro, of althans hem verwondingen te hebben toegebracht, welke den dood van gezegden Pieter De Vro ten gevolge hebben gehad?’
Mijnheer de overste der jury, - ik stel u ter hand de akte van beschuldiging en het proces-verbaal, dat tot de beschuldiging aanleiding heeft gegeven. Gaat nu, heeren, in uwe kamer van beraadslaging, onderzoekt de zaak buiten allen anderen invloed dan dien van uw eigen geweten, en deelt dan uwe uitspraak aan het hof mede.
De zitting is geschorst; - dat men den beschuldigde wegbrenge!
(De jury vertrekt; de beschuldigde wordt weggeleid. Het hof verwijdert zich). 




Tweede tooneel.

Frans ontvangt de gelukwenschingen en handdrukken der advocaten, die zich op de voorbehoudene plaatsen bevonden. De andere personen der voorbehoudene plaatsen redekavelen stil met elkander. Lena zit stil en ingetogen

{==45==} {>>pagina-aanduiding<<}
en luistert met blijkbare verstrooiing naar Jan, aan wiens gebaren men zien moet dat hij van de meubeleering der zaal spreekt. Ten einde eenige beweging in de voorbehoudene plaats te houden, wandelen eenige advocaten, waaronder Frans, stil tot elkander sprekend, heen en weder. Er hebben ook stille redekavelingen plaats tusschen personen, die op de voorbehoudene plaatsen zitten, en andere personen op de plaats van het publiek.
Als de laatste der gezworenen uit de zaal vertrekt, wordt de deur van het publiek opengestooten door een twaalfjarig kind, dat bedeesd het hoofd binnensteekt en aan eenen bij de deur staanden man vraagt: Is het gedaan, Jef?


Jef. 
Neen, Fransken, nog niet; maar het zal haast gedaan zijn. De heeren zijn daar in de kamer gegaan. (Het kind wil wederom weg). Blijft maar, Fransken, - gij moet niet verlegen zijn.




Liesbeth 
(eene vrouw uit de volksklasse tot Jef). 
Wie is dat manneken?




Jef. 
Wel, het is het jongste kind van Jan De Belder, dat komt zien wat men van zins is met zijnen vader te doen.




Liesbeth. 
Och arme! - Blijf maar hier, manneken. Zie, kom hier bij mij en geef mij een handje.




Een welgekleede Burger. 
Maar, vrouw, ware het niet beter dat kind daar maar buiten te laten wachten?




Jef. 
Ja, dat ware misschien beter, Liesbeth.




Mie 
(eene tweede vrouw uit de volksklasse). 
Ik denk ook, dat het kind beter doen zou niet hier te blijven.




Liesbeth. 
Maar ik geloof waarlijk dat gij denkt dat Jan zal veroordeeld worden.




De welgekleede Burger. 
Men kan niet weten wat er gebeuren zal.




Liesbeth. 
Maar zwijg toch in de tegenwoordigheid van dat kind. Heb maar goeden moed, manneken. Als zij uwen vader durven veroordeelen, dan zeg ik dat er geene rechtvaardigheid meer in de wereld is.



{==46==} {>>pagina-aanduiding<<}



De welgekleede Burger. 
Ja, maar dat zal in alle geval maar een flauwe troost voor den veroordeelde zijn.




Angelus. 
Zie, Liesbeth, gij moet toch bedenken dat hij bekend heeft.




Liesbeth. 
Wat bekend?




Angelus. 
Wel, dat hij De Vro met zijn hoofd tegen den muur geworpen heeft.




Liesbeth. 
Had hij geen gelijk misschien? Wel heilige deugd! Ik zou u wel eens in zijne plaats willen zien.




Angelus. 
Ik bedank je wel; maar ik houd er niet van, Liesbeth.




Liesbeth. 
Ik heb zijne dochter gekend. Eene bloem van een meisken en het braafste kind van de wereld, en dat zoo ongelukkig moeten zien sterven door de schuld van zoo'n rijken deugniet! Allo dan! als gij zegt dat Jan De Belder geen gelijk had, dan zijt gij niet waard vader van familie te zijn.




Jef. 
Daar ligt waarheid in.




Liesbeth. 
Of er waarheid in ligt! Ik geloof zeker, dat zij hem niet zullen durven veroordeelen. Daarbij, hebt gij zijnen advocaat gehoord?




Pier. 
Of ik hem gehoord heb! Wel, ik heb sedert drie dagen al mijn werk verwaarloosd om hier te komen, want Jan De Belder en ik, wij waren vrienden van kindsbeen af; en dat hij een braaf man is en altijd geweest is, dat weet ik.




Liesbeth. 
Welnu! wat zeg-je van zijnen advocaat?




Freê. 
De man mag er zijn.




Jef. 
Wat taal he? en hoe schoon hij dat weet uit te leggen?




Liesbeth. 
Schoon! omdat het waar is, daarom is het schoon. Hebt je gezien hoe er een van die mannen daar kwalijk van geworden is? Zij hebben hem moeten wegdragen.




Freê. 
Dat was daarvan niet. 't Was van de warmte,

{==47==} {>>pagina-aanduiding<<}
want ik had hem al lang en dikwijls zijn zweet zien afdrogen.




Liesbeth. 
Ta ta ta! van de warmte! 't Was omdat hij zoodanig medelijden kreeg met Jan De Belder, en omdat hij gevoelde dat het waar was al wat de advocaat zeide. En zij zullen hem vrijspreken, want zij zien er allemaal als brave menschen uit. - Blijf gij maar hier, manneken.




Het Kind. 
O neen, juffrouw, laat mij maar gaan, ik zou hier versmachten. Ik zal daar aan de deur blijven staan. Zult gij mij roepen als het gedaan is?




Liesbeth. 
Ja, ja.
(Het kind wil weg). 




Jan Uiterhoeven. 
Héla, baasken! kom eens hier.




Fransken. 
Wat belieft u, Mijnheer?




Jan 
(hem al over de balie een stuk geld gevende.) 
Daar baasken, en koop u daar eenen koek voor.




Fransken. 
Mijnheer, gij vergist u zeker; het is een stuk van vijf franken.




Jan. 
Als er te veel is voor éénen koek, koop er dan twee voor, baasken.




Fransken. 
Wel bedankt, Mijnheer.
(Af). 




Liesbeth 
(met haar voorschoot hare tranen afdrogende). 
't Is hetzelfde, dat pakt mij aan, zoo'n arm schaap, nog zoo jong en zonder moeder, en zijn vader op het moordenaarsbanksken.




Jan Uiterhoeven. 
Het schijnt een goed, braaf kind.




Pier. 
Ja, maar Jan De Belder en zijne vrouw zaliger hadden er een handje van om brave kinderen op te voeden.
(Men hoort de bel der jury). 




Stemmen onder het volk. 
Ah!




De Deurwaarder. 
Stilte! (Hij opent de deur en meldt aan:) Het Hof.





{==48==} {>>pagina-aanduiding<<}

Derde tooneel.

Het Hof komt binnen en neemt plaats - op hetzelfde oogenblik komt de Jury binnen en neemt insgelijks plaats.


De Voorzitter. 
De zitting is hervat. - Ik verwittig het publiek dat ik bij de minste goed- of afkeuring de zaal zal doen ontruimen. Heer overste der jury, welke is de uitspraak der gezworenen?




De overste der jury 
(opstaande en met de hand op het hart). 
Op mijne eer en op mijn geweten, voor God en voor de menschen, verklaar ik dat het antwoord der jury is: Neen, de beschuldigde is niet schuldig.
(Hij overhandigt de verklaring aan den voorzitter, die ze teekent en ze aan den griffier overgeeft). 




De Voorzitter. 
Dat men den beschuldigde binnenbrenge!
(Liesbeth vertrekt uit de zaal om het kind te halen). 




Vierde tooneel.

De beschuldigde, bleek en diep ontroerd, wordt op zijne plaats gebracht; - alle oogen wenden zich naar hem.


De Voorzitter. 
Griffier, geef lezing van de uitspraak der jury!




De Griffier 
(lezend). 
De jury, uitspraak doende over de vraag: Is de beschuldigde schuldig aan het feit van op 24 November laatstleden te Laken eenen vrijwilligen manslag te hebben gepleegd op den persoon van Pieter De Vro, of althans hem verwondingen te hebben toegebracht, welke den dood van gezegden Pieter De Vro ten gevolge hebben gehad? antwoordt: Neen, de beschuldigde is niet schuldig.



{==49==} {>>pagina-aanduiding<<}



De Voorzitter. 
Ingevolge de uitspraak der jury wordt de beschuldigde vrijgesproken van de hem ten laste gelegde feiten, en beveel ik dat hij onmiddellijk in vrijheid worde gesteld.
(De gendarmes doen de zijdeur open van het gestoelte, waarin Jan De Belder staat, en vertrekken. Jan, met beide handen op de borst, hijgt zichtbaar naar adem, terwijl de voorzitter zegt: 
Ik verklaar den zittijd van het Assisenhof gesloten.
(Het hof, de jury en de personen in de voorbehoudene plaatsen vertrekken). 




Jan De Belder 
(als uit eenen droom ontwakend). 
Vrij! Vrij! O, mijne kinderen! O, mijne arme kinderen!
(Hij komt met wankelenden stap tot in het midden der voorbehoudene plaats. Liesbeth, die intusschen met Fransken is binnengekomen, zet het kind over de balie). 




Het Kind 
(naar zijnen vader loopende). 
Vader! vader! komt gij nu voorgoed mee naar huis?




Jan De Belder 
(het kind in zijne armen drukkende). 
Ja, mijn kind, dank aan dien braven man daar, voor wien gij dagelijks een Vader-ons moet bidden.
(Tot Frans). 
O, mijnheer de advocaat, hoe zal ik u mijne dankbaarheid kunnen bewijzen; zonder u waren mijne kinderen zeker ongelukkige weezen.




Frans. 
Gij zijt mij geene dankbaarheid verschuldigd, De Belder, ik heb enkel mijnen plicht gedaan. Ga nu in vrede en matig voortaan uwe gramschap.




Stemmen uit het Volk. 
Proficiat, Jan. - Proficiat, jongen. (Verscheidene zijner vrienden drukken Jan de hand over de balie. De deurwaarder de deur in de balie geopend hebbende, vertrekt De Belder onder het gejuich zijner vrienden, waarbij zich Liesbeth onderscheidt, die Fransken opneemt en hem weenend kust, roepende): Welnu! heb ik het niet gezegd dat zij hem niet zouden durven veroordeelen?
(Terwijl het vorige plaats grijpt, zijn de laatste personen uit de voorbehoudene plaats vertrokken in

{==50==} {>>pagina-aanduiding<<}
dier voege dat slechts Lena, Frans en Jan op het tooneel blijven). 




Vijfde tooneel.

lena, frans, jan.


(Jan onderzoekt met de nauwkeurigheid van eenen kenner de meubelen der zaal; hij geeft zijne goed- of afkeuring door gebaren te kennen.)


Frans 
(tot Lena). 
Welnu, moeder, zijt gij tevreden?




Lena. 
Gij hebt mijne verwachting overtroffen. Ik ben trotsch op u. Hoor, Frans (zij geleidt hem een weinig ter zijde), ik wil u iets toevertrouwen. De man, dien men uit de zaal heeft moeten dragen; de man, die door uwen begeesterden uitval tegen de laffe verleiders tot in den grond zijner ziele getroffen, onder den gloed van mijnen verachtenden blik is bezweken, die man, weet gij wie hij is?




Frans. 
Moeder, ik vrees het te raden.




Lena. 
Welnu, ja. Die man is de oorzaak van al mijne rampen, die man is uw vader!




Frans. 
Gerechte hemel!




Lena. 
En hij weet wie gij zijt.




Frans. 
God! nu begrijp ik alles. Moeder! moeder! wat heb ik gedaan?




Lena 
(met vervoering). 
Niets boozes, mijn kind. -Een slapend geweten gewekt en de wraak uwer moeder begonnen!




Jan 
(tot zich zelven sprekende en het hoofd schuddende). 
Slecht werk. Het oog van den meester is vast daar vreemd aan gebleven.


DE GORDIJN VALT.




{==51==} {>>pagina-aanduiding<<}

Personen in het derde tafereel.


lena.

frans.

jan uiterhoeven.

frits van haren.

baron van holster.







Derde tafereel.

Tooneelschikking zooals in het eerste tafereel.

Eerste tooneel.

frans, frits van haren.


Bij het opgaan der gordijn zit Frans aan zijne schrijftafel.


Frits 
(binnenkomend). 
Mijn beste Frans - mijne hartelijke gelukwensching, hoor. - Wat spijt het mij, gisteren gedwongen geweest te zijn vóór het einde der zitting te vertrekken.




Frans 
(staat op en drukt hem de hand). 
Gij zijt wel goed, vriend, zooveel belang te stellen in den goeden uitslag, dien ik bekomen heb.




Frits. 
Wel, mijn beste, gij zijt de held van den dag, de gansche stad spreekt van u, en men is het eens om te bekennen, dat wellicht geen ander advocaat er in zou geslaagd zijn den beschuldigde te doen vrijspreken.




Frans. 
Indien dat zóó ware, vriend, dan moesten wij ons al een flauw denkbeeld maken van de menschelijke gerechtigheid.




Frits. 
Hoe zoo!




Frans. 
Indien de vrijspraak van eenen man enkel

{==52==} {>>pagina-aanduiding<<}
moest afhangen van de welsprekendheid van eenen anderen man of van diens talent om in den doolhof der lijfstraffelijke wetten een veilig uitkomen te vinden, dan, o ik beken het rechtuit, dan scheurde ik mijne toga aan flarden om een eerlijk handwerksman te worden.




Frits. 
Maar, mijn beste jongen, wat scheelt er aan? Ik kom hier vol vreugde en moed binnen - ik dacht u in eene gemoedsstemming te vinden om van tevredenheid de gansche wereld overeind te zetten, en ik vind u gemelijk, onvoldaan, in één woord, alles behalve welgezind.




Frans. 
O, vergeef mij, mijn beste - gij weet wel dat uw bezoek mij genoegen doet - mij verheugt, maar gij. weet ook dat er oogenblikken zijn, waarop onze geest als het ware met nevelen is omringd; - welnu, ik was zoo even in een van die oogenblikken.




Frits. 
Ja, ik begrijp wat het is. De Engelschen noemen dat spleen.




Frans. 
Juist, dat moet gij ook wel eens ondervonden hebben.




Frits. 
Ik? Nooit. - Ik ben daar veel te lichtzinnig voor. - Gij - dat is wat anders; gij zijt een ernstig man, een rechtsgeleerde. En van rechtsgeleerden gesproken, weet gij wel dat gij eenen ontzaglijken indruk hebt gemaakt op mijnen oom?




Frans 
(werktuiglijk en als in gedachten verdiept). 
Zóó!




Frits. 
Wat komt dat zoo daar toonloos uit. Men zou bijna zeggen dat het u onverschillig is of men u roemt of u verguist.




Frans. 
Inderdaad, Frits, ik moet u om vergeving vragen; ik was verstrooid. Gij zeidet dus dat M. uw oom....




Frits 
(half verstoord). 
Geweldig met u opheeft en mij gelast u te verzoeken eens bij hem te willen komen.




Frans 
(met zekere haast). 
Hij is toch niet erg ongesteld?




Frits. 
Zoo zie ik u liever, er komt ten minste wat vuur in u. Neen, mijn beste, mijn oom is thans zoo ge-
{==53==} {>>pagina-aanduiding<<}
zond als ware er gisteren niets met hem voorgevallen. (Lachend). Die man is zonderling in alles, tot in zijne ongesteldheden toe.




Frans. 
Dus zijne ongesteldheid van gisteren heeft geene gevolgen gehad?




Frits. 
Geene gevolgen. - Welnu, wat bericht mag ik hem terugbrengen? Wanneer zult gij hem bezoeken?




Frans 
(driftig). 
Ik tot hem gaan - neen - dat doe ik niet.




Frits 
(met eenige bevreemding). 
Die zonderlinge toon, die driftige haast om neen te antwoorden! Maar wat geheim schuilt er dan toch tusschen u en mijnen oom?




Frans. 
Er bestaat geen geheim tusschen hem en mij, Frits. Ik heb hem nooit gesproken en ken hem om zoo te zeggen niet.




Frits. 
Hoor, Frans, ik ben lichtzinnig, ik weet het, maar doe mij het genoegen te gelooven dat ik niet gek ben. Sedert ik gisteren aan mijnen oom zeide dat uwe moeder zich zijner herinnerde, heeft de man noch rust, noch duur.




Frans. 
Dat mijne moeder zich zijner herinnerde! Hoe weet gij dat, Frits?




Frits. 
Zij heeft het mij gisteren gezegd, terwijl gij aan het ontbijt waart en ik op u wachtte.




Frans 
(ter zijde). 
Welk licht gaat er eensklaps voor mij op!




Frits. 
En in de rechtzaal zelve heb ik gezien dat zijn oog u niet verliet. Toen hij bezwijmd en krachteloos in de armen van eenen zijner collega's zonk, waren zijne blikken met angst naar den kant gericht, waar uwe moeder zat.




Frans 
(met eenige verlegenheid). 
En toch, Frits, herhaal ik u dat ik nooit met uwen oom heb gesproken en hem nooit elders heb gezien dan onder de gezworenen in de rechtbank.



{==54==} {>>pagina-aanduiding<<}



Frits. 
Frans, mijn vriend, ik vraag u uw geheim niet. Ik mag noch wil het voorkomen hebben, dieper in uw vertrouwen te willen dringen, dan gij zelf wenschelijk oordeelt. Ik zal aan mijnen oom zeggen dat het u onmogelijk is aan zijn verzoek te voldoen.




Frans. 
Mijn goede beste Frits, ik dank u. Wellicht komt er een oogenblik dat ik u dit gesprek herinneren kan; - thans moet ik zwijgen.




Frits. 
Ik eerbiedig uw geheim en ga uw antwoord aan mijnen oom overbrengen. - Tot later.




Frans. 
Ja, mijn beste, tot later.
(Handdruk; Frits af). 




Tweede tooneel.



Frans 
(alleen). 
Hij wil mij spreken. Hij hoeft mijne moeder herkend en hij weet wie ik ben. Mijne rede moet hem diep hebben getroffen. In wat dubbelzinnigen toestand bevind ik mij! Mijne moeder haat hem, en wat moet ik doen? Ik gevoel aan de kloppingen van mijn hart, dat ik hem zou kunnen beminnen. En toch moet ik mijn gevoel onderdrukken. Mijne gedragslijn is scherp afgeteekend. Indien mijne moeder hem niet zien wil, en dat zal zij niet, kan noch mag ik het doen. O, nu begrijp ik alles. Zij wist door Frits wie die man was - en ik, zijn zoon, moest, onbewust van wat ik deed, de roede zijn, die onder het oog der verlatene moeder den ontrouwen minnaar, den plichtvergeten vader kastijdde! Moeder! Moeder! wat moet gij fel hebben geleden! hoe sterk moet uw hart verbitterd zijn om zoo ijselijk eene wraak uit te denken! waarom moest gij mij tusschen hem en u eene zoo hatelijke rol doen vervullen! Men komt. - Dat men op mijn aangezicht den strijd niet

{==55==} {>>pagina-aanduiding<<}
leze, die in mijn binnenste woelt.
(Hij zet zich voor de schrijftafel neder, neemt een boek en veinst te lezen). 




Derde tooneel.

frans, lena, jan uiterhoeven.


Jan met Lena binnenkomende door de tweede deur, laat zich op de rustbank vallen. - Lena ontdoet zich na eenige oogenblikken van haren hoed en haren shawl).


Jan. 
Hier zijn wij terug, neef Frans. - Uwe moeder heeft mij daar door de voornaamste straten van Brussel gebracht, en ik heb mij bijna de oogen uitgekeken op al de schoone dingen, die ik gezien heb. Sapperdeboeren, neef, dat is hier wat anders dan te Vliebeek.




Frans 
(uit eenen droom opschietende). 
Ja, oom Jan, Brussel is eene mooie stad. Hebt gij geen lust om er te komen wonen?




Jan. 
Ik in Brussel komen wonen?




Lena. 
Wel ja, waarom niet, Jan? Er is hier geld te verdienen voor al wie werken kan en niet te lui is om het te doen.




Jan. 
Lena, ik geloof dat ik liever in Vliebeek van koornbrood en karnemelk zou leven, dan hier te Brussel van hazen, kiekens en wijn. Gelooft gij dat, neef Frans?




Frans. 
Ik begrijp het, oom Jan; de gewoonte....




Lena. 
Zoo, zoo, Jan, zijt gij zoo sterk tegen de Brusselaars verbitterd?




Jan. 
Toch niet, ik geloof dat zij allemaal goede brave menschen zijn; het zijn de zeden, die mij hier tegen de borst stuiten.




Lena, 
Hoe zoo?




Jan. 
Wel, ik kan dat zoo niet zeggen zonder spreken.

{==56==} {>>pagina-aanduiding<<}
Dat schijnt mij hier, sapperdeboeren, allemaal bluf en oogenverblinding. Van den eenen kant heb ik hier veel jonge modepoppen ontmoet, die niets anders schijnen te doen te hebben dan met hunnen hoed op zeven haarkens, hunne magere bakkebaarden, puntige knevels en een stuksken glas in hun ééne oog, trotsch en stijf, gelijk houten mannekens, heen en weer te loopen in plaats van zich nuttig te maken. Allemaal bluf, neef, of wel er moeten te Brussel meer renteniers wonen dan in heel het overige van het land. Ik twijfel nochtans sterk, Lena, of het meerendeel van die pronkers een franksken daags te verteren heeft.




Lena. 
Jan, dat is wat veel getwijfeld.




Jan. 
Van den anderen kant zie ik kinderen van acht tot tien jaar, en nog jonger ook, met hun hemd door hun broek, zwart en ongekamd, sapperdeboeren! met eene pijp of een eindje sigaar in den mond op de straat spelen, in plaats van naar school te gaan; terwijl hunne vaders, in plaats van te werken, dronken langs de straat zwerven en walgelijke liedjes zingen!




Lena. 
Wel, Jan, weet ge wel dat gij een fijne opmerker zijt?




Jan. 
Dat is mogelijk, Lena, maar men behoeft niet heel slim te zijn om te zien, dat het op het plattelandheel anders is; daar zijn de menschen misschien wat minder verstandig, maar veel natuurlijker en vooral veel gelukkiger. Nog wat, dat mij hier niet aanstaat. Men spreekt hier veel te veel Fransch, neef.




Frans. 
Inderdaad; Brussel heeft heel en al het aanzien eener Vlaamsche stad verloren.




Jan. 
Het zal zijn ongeluk zijn, neef, en dat bevalt mij niet. Ik moet mijnen ronden Vlaamschen zeg, mijnen gullen Vlaamschen lach hebben. Die Fransche bluf, die Fransche complimenten en die Fransche wind, dat zou mij hier zoo ongelukkig maken als een haan, die zijne sporen kwijt is.



{==57==} {>>pagina-aanduiding<<}



Frans. 
Wat wilt gij, oom Jan, de mode is nu zoo.




Jan. 
Welnu, het is eene slechte mode. Zie, neef, gij moogt mij gelooven of niet, maar ik mistrouw alle menschen, die hunne eigene taal verloochenen; mij dunkt dat zij nimmer anders doen dan comedie spelen. Wij hebben zoo twee of drie van die franschdolle ratten te Vliebeek ook, die met een mager bezoldigingske eenen bluf maken, als ware keizerskat hun nicht. En het schoonste van alles, die sukkelaars denken dat zij zich met hunne vreemde kuren boven ons verheffen en dat iedereen hen bewondert en, och arme, iedereen spot er mee. Want het is wel parler français voor den bluf, maar schraalhans is, sapperdeboeren, hun keukenmeester.




Frans 
(half glimlachend). 
Oom Jan, wat zijt gij een felle flamingant!




Jan. 
Wat is dat, een flamingant?




Frans. 
Wel, dat is een Brabander, die op eigen zeden en eigen taal gesteld is.




Jan 
(opstaande). 
Als het zoo is, dan ben ik zeker een flamingant. Ik houd geweldig aan mijne moedertaal en ik heb, sapperdeboeren! geen vertrouwen in de franschmanganten.




Lena. 
En gij hebt gelijk, Jan. Houd u aan de voorvaderlijke zeden, prent ze diep in het hart uwer kinderen. Laat vooral uwe dochters onder het oog harer moeder in de onbedorvene buitenlucht voor hare bestemming opgroeien, en gij zult er vreugde aan beleven. Gave God dat ik nooit Vliebeek had verlaten!




Jan. 
Ja, maar met dat al vergeten wij, neef, dat wij dezen morgen nog eens naar het ministerie moeten gaan voor de zaak van de pastorie.




Frans. 
Inderdaad, oom Jan; welnu, ik ga mij seffens kleeden.




Jan. 
Goed zoo. Ik ga terwijl nog eenig timmermansgereedschap koopen om naar Vliebeek mee te nemen.

{==58==} {>>pagina-aanduiding<<}
(Frans af). Gij, Lena, schrijf terwijl aan moeder en Lisa den brief, dien ik dezen middag meenemen zal.




Lena. 
Ja, Jan, kom zoo spoedig mogelijk terug. (Jan vertrekt door de deur op het tweede plan; - als hij die deur openmaakt, bevindt hij zich voor baron Van Holster, die hem vraagt: ‘Is de advocaat daar, Mijnheer?’




Jan. 
Jawel, Mijnheer, kom maar binnen; mijn neef, de advocaat, zal daar seffens zijn.
(Van Holster komt binnen - Jan vertrekt - wederzijdsche begroeting). 




Vierde tooneel.

van holster, lena.


(Van Holster, Lena eensklaps bemerkende, doet eene beweging als wilde hij terug).


Lena 
(zeer droog). 
Gij wenscht mijnen zoon te spreken, Mijnheer?.




Van Holster 
(eenige stappen voorwaarts doende). 
Dat was ten minste mijne bedoeling, toen ik hier binnenkwam, Mevrouw.




Lena 
(even koel). 
En nu?




Van Holster. 
Nu nog, Mevrouw, maar....




Lena 
(hem eenen stoel aanbiedend). 
Ik ga hem hiervan verwittigen, Mijnheer.
(Zij wil heen). 




Van Holster. 
Mevrouw, blijf een oogenblik, als ik u bidden mag. (Lena blijft staan). Het was mijne bedoeling uwen zoon te spreken, maar thans, dat het toeval mij in uwe tegenwoordigheid brengt, wenschte ik van die onverwachte gelegenheid gebruik te maken om eenige woorden met u te wisselen.




Lena. 
Ik luister, Mijnheer.




Van Holster 
(haar treurig beschouwende). 
Lena,

{==59==} {>>pagina-aanduiding<<}
ik ben wel schuldig tegenover u, en gij zijt wel verbitterd tegen mij, nietwaar?




Lena. 
Ik moet u doen opmerken, Mijnheer, dat ik voor u geene Lena meer ben. De Lena, waarvan gij spreekt, is sedert vijf en twintig jaar dood en in het vergeetboek. Gij hebt het recht niet, Mijnheer, haar zoo gemeenzaam herop te wekken.




Van Holster. 
O! ik bid u om verschooning, Mevrouw. Het deed mij zoo goed door een enkel woord al de herinneringen mijner gelukkige jeugd in eens voor mijnen geest te tooveren, doch gij hebt het recht mij dat geluk te ontzeggen.




Lena. 
En ik maak er gebruik van, Mijnheer.




Van Holster. 
Welnu, Mevrouw....




Lena. 
Ik ben ook geene Mevrouw, Mijnheer; indien gij het niet weet, moet ik het u verklaren. Ik ben nooit gehuwd geweest, Mijnheer, en ben..... eene oude vrijster.




Van Holster. 
Juffrouw, ik vraag....




Lena. 
Juffrouw Verschave, als het u belieft, Mijnheer; de moeder van den advocaat van dien naam.




Van Holster 
(met bitterheid). 
Die mij gisteren diep getroffen en onder het oog zijner moeder bitter heeft doen lijden, juffrouw.




Lena 
(met geveisden goedhartigheid). 
Zoo, Mijnheer, het doet mij genoegen dat mijn zoon eenen zoo diepen indruk op uw gemoed heeft gemaakt. Gij begrijpt, eene moeder is altoos fier op de verdiensten van haar kind, (wederom ernstig) al is dat kind ook het levend bewijs harer schande.




Van Holster. 
Nu Lena niet meer bestaat, zal de gelukkige en fiere moeder van den advocaat Verschave niet een enkel woord van deelneming overhebben voor eenen ouden bekende, die tevens (stotterend) ook.... ook....




Lena. 
Ga voort, Mijnheer, ik ben niet sterk in het raden.



{==60==} {>>pagina-aanduiding<<}



Van Holster. 
Die tevens ook de vader van haren zoon is.




Lena. 
Wie of wat geeft u die overtuiging, Mijnheer?




Van Holster. 
O, Juffrouw, dat is te veel. O, ik bid u, laster u zelve niet - ik geloof u toch niet. Wat mij die overtuiging geeft, vraagt gij? - Wel, de kloppingen van mijn hart, wanneer ik hem zie, en de overdrijving van uwe eigene fierheid. O, ik smeek er u om, niet voor mij, maar voor u en voor hem, herroep die lastertaal; laat mij den droeven troost te gelooven, dat in onze ongelukkige betrekkingen ik alleen de schuldige ben.




Lena. 
Gij hebt gelijk en ik dank u voor mijnen zoon, omdat gij mij tot eene rechtvaardigere handelwijze dwingt.




Van Holster. 
Daarin herken ik weder - Lena - de goede en rechtvaardige Lena van weleer.




Lena. 
Juffrouw Verschave, Mijnheer; ik heb u daar reeds van verwittigd en u gevraagd mij het verledene niet meer te herinneren. - Ik doe alles wat mogelijk is om het te vergeten.




Van Holster. 
En toch blijft gij mij haten?




Lena. 
Geenen haat voed ik tegen u, Mijnheer - enkel verachting.




Van Holster. 
En gij rijt onrechtvaardig. Weet gij, juffrouw, wat ik geleden heb, toen de wil mijns vaders zich tegen mijn geluk verzette?




Lena. 
De wil uws vaders! Was het de wil uws vaders toen gij mij, arm onervaren meisje, door uwe valsche eeden bedroogt en mij in het verderf storttet; - was het de wil uws vaders dat onze zoon, neen mijn zoon, want voor u blijft hij eeuwig een vreemdeling, zoo wil ik het - dat mijn zoon, zeg ik, als een verstooteling der maatschappij met den naam van bastaard geschandvlekt blijft? De wil uws vaders moest voor den plicht onderdoen, dien gij als vader tegenover uw nog ongeboren kind op u hadt ge-
{==61==} {>>pagina-aanduiding<<}
laden. Dien plicht, dien eersten der plichten hebt gij niet vervuld, Mijnheer, en daarom veracht ik u.




Van Holster. 
Alles getuigt tegen mij, zelfs mijn eigen geweten, ik beken het. Gij hebt geleden, zegt gij, maar gij moogt u in de liefde en in de eerlijkheid van uwen zoon verheugen - en ik ben thans alleen; - met mij verdwijnt de naam van mijn geslacht en de zwervende boeteling zal door niemand met liefde worden herdacht. O Lena! Lena! ik ook heb fel geleden.




Lena. 
Toch niet onverdiend.




Van Holster. 
Mijn vader dwong mij een standmatig huwelijk aan te gaan. Mijne vrouw heeft u op mij gewroken - en mijne drie kinderen zijn in den bloei huns levens door de tering weggemaaid.




Lena. 
Eene rechtvaardige straffe des hemels.




Van Holster. 
Juffrouw, laster God niet! - mijne kinderen hadden u niets misdaan. Hoor, Lena, ik wenschte uwen zoon te spreken om door zijne tusschenkomst mij met u te verzoenen!




Lena 
(met kracht). 
Dat gebeurt nooit.




Van Holster. 
Ik wilde in zijn belang u mijne haud en mijn fortuin aanbieden.




Lena 
(schamper). 
Mijnheer Van Holster wordt oud - de tijd der gebrekkigheid nadert. Als voorzichtig man zorgt hij bij voorraad voor eene ziekenoppaster, en hij hoopt dat mijn zoon hem met kinderlijken eerbied de oogen zal sluiten. (Met kracht) Maar het ijs, dat het hart van zijn slachtoffer omringt, is een pantser, dat hij niet doorbreken zal.




Van Holster. 
Ik weet dat er van u tot mij, helaas! geene genegenheid meer mogelijk is - maar denk, juffrouw, denk aan de belangen van uwen zoon. Indien gij mijn voorstel aanvaarddet, wierd hij mijn wettige erfgenaam en verkreeg hij recht op mijnen naam.




Lena. 
Elken naam, dien hij draagt, zal hij weten te doen eerbiedigen, Mijnheer, en de naam van Verschave is

{==62==} {>>pagina-aanduiding<<}
zoo eerbiedwaardig als die van baron Van Holster, want niet een enkele meineedige heeft dien naam ooit onteerd!




Van Holster. 
O, Juffrouw! gij miskent steeds de edelste mijner bedoelingen. Geloof niet, dat een belangzuchtig gevoel mij hier aanspoort. Wel zegt mij mijn eigen hart dat noch de tijd, noch het ongeluk in staat zijn geweest de eerste indrukken te vernietigen, die ons beider leven hebben verbitterd; maar dusdanige berekeningen zijn uwer noch mijner meer waardig. Bedenk, dat wij hier thans beiden voor eenen plicht staan tegenover uwen - ik durf niet zeggen onzen zoon.




Lena. 
Ik hoor mijnen zoon; dat hij zelf uitspraak doe, Mijnheer.




Vijfde tooneel.

de vorigen, frans.


Lena 
(Frans te gemoet gaande). 
Gij komt te goeder ure, Frans. Die man wil u spreken.




Frans. 
Mijnheer Van Holster!
(Van Holster groet stilzwijgend; allen zijn blijkbaar ontroerd). 




Lena. 
Die man is uw vader, Frans. Hij komt mij zijne hand, u zijnen naam en zijn fortuin aanbieden. Ik, voor mij, heb geweigerd, maar ik heb het recht niet uwe belangen op te offeren aan den afschuw, welken die man mij inboezemt.




Frans. 
Ik heb geene andere belangen dan de uwe, moeder.




Lena. 
Spreek met dien man, mijn zoon, en breng mij uw besluit over. Wat gij beslissen zult, zal ik uitvoeren, al moest mijn hart er onder bezwijken.




Frans. 
Het is onnoodig, moeder. Wat gij geweigerd hebt, neem ik ook niet aan. Gij hebt het gehoord, Mijnheer. Sedert mijne geboorte waren wij vreemdelingen voor elkander, tot aan het graf zullen wij dat blijven. Beschul-
{==63==} {>>pagina-aanduiding<<}
dig mij noch van gevoelloosheid, noch van haat, noch van misplaatsten hoogmoed. Ik vervul slechts eenen plicht tegenover haar, wie alleen ik alles verschuldigd ben; die niet alleen mijne moeder naar den bloede, maar tevens èn mijne moeder èn mijn vader was naar den geest.
En nu, Mijnheer, reik mij, bid ik u, de hand; alhoewel vreemdelingen voor elkander, mogen wij niet als vijanden scheiden. (Handdruk). Ga nu in vrede, Mijnheer, en tracht te vergeten dat gij het leven van twee menschen voor altijd hebt verbitterd.




Van Holster 
(die tot nogtoe de hand van Frans in de zijne gehouden heeft, drukt die koortsachtig). 
Vaarwel - vaarwel, Mijn.... heer. Lena! Lena! wat zijt gij onverzoenlijk!




Lena 
(koel). 
Juffrouw Verschave, als het u belieft, Mijnheer!
(Van Holster vertrekt met gebogen hoofde - Lena ziet hem na met zegevierenden blik, terwijl Frans zich op de rustbank laat vallen en het aangezicht met beide handen bedekt. Lena komt terug naar het voorplan). 




Frans 
(haar tegemoet gaande). 
O Moeder! Moeder! Moeder!
(Moeder en zoon werpen zich weenend in elkanders armen.) 


DE GORDIJN VALT.



Personen in het vierde tafereel.


verschave, (75 jaar).

lena, } zijne dochters.

    lisa, } zijne dochters.

de grave, } inwoners van Vliebeek.

    verelle, } inwoners van Vliebeek.

    biesmans, } inwoners van Vliebeek.


De vrouw van De Grave; - verder dorpelingen, mannen, vrouwen en kinderen.



{==64==} {>>pagina-aanduiding<<}

Tooneelschikking van het vierde tafereel.

A huis van Jan Uiterhoeven; B huis van Verschave, waarvan de ingang geacht wordt in de straat K te komen; C steenen trap met balie voor de deur van Uiterhoeven (4 of 5 treden); DD muur der timmerwerf van Uiterhoeven; planken, balken enz. steken boven den muur uit; E poort, boven de poort een uithangbord, waarop te lezen staat: J.B. Uiterhoeven - Verschave, timmerman en schrijnwerker; F huis van Joost De Grave; G huis van Verelle; H boom recht over het huis van Verelle; I tuin van Verschave; K Kerkstraat; L Beekstraat; M plaats waar de dorpelingen geknield zitten; NN achterdoek verbeeldende de groote plaats te Vliebeek.

{== afbeelding 
	
==} {>>afbeelding<<}
    




{==65==} {>>pagina-aanduiding<<}

Vierde tafereel.

Bij het opgaan der gordijn zitten de dorpelingen, mannen, vrouwen en kinderen geknield met het aangezicht gekeerd naar de straat K. Men hoort de doodsklok in de verte. Op een gegeven oogenblik, door den orkestmeester aan te duiden, hoort men achter de schermen het Miserere-mei aanheffen; de dorpelingen richten zich op en volgen langzaam den stoet, die geacht wordt door de straat K te trekken. Terwijl de dorpelingen geknield zitten, komen nog steeds andere mannen, vrouwen en kinderen aan om den lijkstoet te volgen; - dit duurt zoo eenige oogenblikken, zelfs gedurende de volgende samenspraak. Het gezang sterft weg in de verte. Joost De Grave, die bij de dorpelingen geknield zat, staat een oogenblik den stoet na te zien en keert dan terug naar zijn huis.

Eerste tooneel.



De Grave 
(tot zijne vrouw, die uit het huis komt met hare kinderen). 
Vrouw, gij moet u haasten, want ik ben zeker, dat zij niet ver meer van de kerk zijn.




De vrouw. 
Ja man - pas goed op den winkel - komt, kinderen.
(Zij vertrekt met de kinderen). 




Verelle 
(die over de halve deur van zijn huis kond liggen). 
Gij gaat niet naar de begrafenis, buurman?




De Grave. 
Neen, Verelle. - De vrouw en de kinderen zijn er heen, en ik heb de huiswacht.




Verelle. 
Net zooals ik. Mijne vrouw is er ook heen. Ik kon wel het huis sluiten, maar daar ik morgen naar de uitvaart ga, was het niet volstrekt noodig dat ik nu meeging.




De Grave. 
Ik zal ook naar de uitvaart gaan.



{==66==} {>>pagina-aanduiding<<}



Verelle. 
(buitenkomende). 
Hoe vrouw Verschave daar zoo plotselijk gestorven is! Want, redelijkerwijze gesproken, het mensch scheen geschapen om nog twintig jaar te leven.




De Grave. 
Inderdaad, zij zag er goed uit; maar zij was toch al lang ziekelijk, zonder dat het zoo scheen. De dokter zeide mij gisteren nog, dat zij aan eene hartziekte gestorven is.




Verelle. 
Zij schijnt nogal verdriet gehad te hebben.




De Grave. 
Verdriet, buurman! meer dan gij denken kunt. - Gij zijt nog maar twee jaren in het dorp en weet niet alles wat wij weten. Wees zeker, dat, met al haar fortuin, die vrouw een droevig leven heeft gehad.




Verelle. 
Ja, ik heb daar zoo al wat van gehoord. Zij had eene dochter, die het nogal bont schijnt gemaakt te hebben. Daarbij, de oude Verschave ziet er, redelijkerwijze gesproken, ook niet gemakkelijk uit.




De Grave. 
Daarin bedriegt gij u. Baas Verschave is de braafste man ter wereld. Sedert het geval met zijne oudste dochter heeft men hem wel is waar nooit meer anders dan norsch en stuursch gezien; maar in zijn huis bleef hij, zooals eertijds, een brave echtgenoot en goede vader.




Verelle. 
Men heeft mij nochtans verzekerd, dat er sedert dien met hem geen huis meer te houden was, en dat zijne vrouw fel van zijne norschheid heeft te lijden gehad.




De Grave. 
Maar wie heeft dat gezegd? denkelijk een vijand der Verschaves; - rijke lieden hebben altijd vijanden en benijders.




Verelle. 
't Is Biesmans, die mij dat verteld heeft.




De Grave. 
Ik dacht wel, dat het die kwaadspreker was. Biesmans zegt alle kwaads van de Verschaves, omdat hij gaarne Lisa tot vrouw zou gekregen hebben, maar Lisa heeft hem niet gewild. - Maar zie, daar komt hij zelf, vraag het hem liever.





{==67==} {>>pagina-aanduiding<<}

Tweede tooneel.

de vorigen, biesmans.


Biesmans. 
Dag, Verelle! dag, baas De Grave!




De Grave en Verelle. } 
Dag, Biesmans!




    De Grave en Verelle. } 
Dag, Pier!




Biesmans. 
Schoon weder vandaag, baas De Grave.




De Grave. 
Ja, baas Biesmans.




Verelle. 
Wij zullen toch binnenkort regen krijgen, want, om de waarheid te zeggen en niet te liegen, mijn zout staat nat in de stande.




De Grave. 
Ik gevoel het ook in mijn been; eer het twee dagen verder is, krijg ik weer eenen aanval van het sciatica.




Verelle. 
Ja man, redelijkerwijze gesproken, moeten wij bekennen dat wij al stillekens aan oude dutsen worden, buurman.




De Grave. 
Zoo is 't. - En stillekens aan sukkelen wij zoo ook naar de plaats, waar men vrouw Verschave naar toe draagt.




Verelle. 
Vrouw Verschave is toch ook niet in de wieg gesmoord. Acht en zestig jaar, dat is nogal een schoone ouderdom.




Biesmans. 
Als hij komen moet, ja.




De Grave. 
Acht en zestig jaar, dat is toch nog zoo geen ouderdom om over te roepen. Vrouw Verschave was van eenen kloeken stam. Haar vader was vijf en tachtig en hare moeder al in de negentig, toen zij stierven.




Biesmans. 
Zij moet van kloeken stam geweest zijn, want ware zij niet kloek geweest, zij zou niet tot de acht en zestig geraakt zijn - dat zeg ik.




De Grave. 
Dat is klaar, Biesmans. Ware zij vroeger gestorven, zij zou zoo lang niet geleefd hebben.



{==68==} {>>pagina-aanduiding<<}



Biesmans. 
Gij hebt goed spotten, baas De Grave; gij verstaat wel wat ik zeggen wil.




De Grave. 
Gij zegt, dat vrouw Verschave kloek genoeg moet geweest zijn om acht en zestig jaar oud te worden, en dat, indien zij geen acht en zestig jaren geworden ware, het een teeken zijn zou dat zij daarvoor niet kloek genoeg was. (Tot Verelle): Kunt gij daar iets anders uit verstaan, Verelle?




Verelle 
(tot De Grave). 
Wel zie, buurman, redelijkerwijze gesproken, ik geloof dat Biesmans iets anders heeft willen zeggen - maar (tot Biesmans), om de waarheid te zeggen en niet te liegen, Pier, ik geloof dat ge hebt willen zeggen, - waar was ik dan? - ja, dat ge hebt willen zeggen, dat vrouw Verschave veel verdriet gehad heeft.




Biesmans. 
Zoo is 't, Verelle.




De Grave 
(fijn lachend). 
Ik heb u wel hooren komen, Biesmans. 't Is Verschave, nietwaar, die zijne vrouw in het graf heeft geholpen?




Biesmans. 
Verschave en zijne oudste dochter, ja. Dat slechte meubel, dat in Brussel een leven leidt, dat alle brave menschen er schande van spreken.




De Grave. 
Wat kunt gij daarvan weten, Biesmans? Het is nauwelijks veertien dagen, dat de Verschaves en wij weten dat Lena te Brussel woont. Hoor, Biesmans, gij zijt een lasteraar en gij zoudt beter doen uwe tong wat in te toomen.




Biesmans. 
Ja, ik weet het wel, als men van de Verschaves spreekt, dan zit gij seffens te paard. Ik begrijp niet hoe gij dien norschen bietebauw en zijne oudste dochter zoo kunt voorstaan.




De Grave. 
Dat komt, Biesmans, omdat ik nooit in het geval geweest ben bij de jongste dochter eene blauwe scheen te loopen.
(Hier begint de doodsklok voor 't laatst te luiden). 



{==69==} {>>pagina-aanduiding<<}



Verelle. 
Redelijkerwijze gesproken, gij zoudt beiden wèl doen, dat potje maar stillekens gedekt te laten.




Biesmans. 
Maar ik kan niet verdragen, Pier, dat De Grave mij altijd in den baard bijt, als ik gelijk heb. (Tot De Grave): Het zal zeker weer niet waar zijn, dat men aan de schoone Madame te Brussel heeft geschreven, dat hare moeder op sterven lag; dat drie dagen later Uiterhoeven zelf naar Brussel is gegaan om haar te halen en dat zij niet mee is willen komen? Ja, dat zal weer allemaal niet waar zijn!




De Grave. 
Daar is veel waars in, maar daar is ook veel Sint-Biesmans-evangelie bij. Weet gij waarom Uiterhoeven onverrichterzake is teruggekomen? Ik zal het u zeggen; omdat zijne schoonzuster sedert meer dan acht dagen naar Holland was vertrokken en haar zoon naar Duitschland. Gij hoort dus wel, dat daar geen kwade wil mede gemoeid was.




Biesmans. 
Maak dat aan de ganzen wijs, De Grave.




De Grave. 
Het is de waarheid wat ik u zeg, de zuivere waarheid, die ik uit den mond van Uiterhoeven zelf vernomen heb.




Biesmans. 
Ja, Uiterhoeven zal het wel ten schoonste voor zijne familie vertellen.




De Grave. 
Gij hoort het, Verelle? wat zegt ge nu van uwen vriend Biesmans?




Verelle. 
Zie, De Grave, redelijkerwijze gesproken, ik moet bekennen dat Pier te verre gaat. Ja, Pier, jongen, om de waarheid te zeggen en niet te liegen, gij gaat te verre.




De Grave. 
Zeker, en 't is schande zoo haatdragend te zijn. En daarmee u.-i.-t, uit, ik ga in huis.
(Af). 




Verelle. 
Ik ook; komt gij niet een oogenblik binnen, Pier?




Biesmans. 
Ja, want ik was juist gekomen om u te spreken.
(Beiden af in het huis van Verelle). 





{==70==} {>>pagina-aanduiding<<}

Derde tooneel.

(Zacht muziek; men hoort daartusschen de doodsklok.


Lena 
(alleen.) - (Zij komt langzaam op het tooneel van de straat L. Aan den boom gekomen die rechtover het huis van Verelle staat, leunt zij een oogenblik met de rechterhand daartegen, terwijl zij de linkerhand op het hart drukt. Na eenige oogenblikken het ouderlijke huis met weemoed beschouwd te hebben, spreekt zij): 
Wat ben ik wonderlijk te moede en hoe klopt mij het hart bij het terugzien van het geboortedorp! Mijne intrede is niet gelukkig geweest; nauwelijks zette ik mijne voeten in het dorp of de akelige tonen der doodsklok bromden mij tegen. Toen ik die klok de laatste maal hoorde, galmde zij in juichende tonen over dorp en veld - men vierde feest - en in dien tijd was het gestadig en altijddurend feest in mijn hart. - Neen, mijne intrede is niet gelukkig. - (Rondziende). Vele veranderingen zijn hier geschied, doch de oude linde staat daar nog op dezelfde plaats; de oude linde onder wier loover vader en moeder met de geburen zoo dikwijls 's avonds zaten te kouten, terwijl wij, kinderen, daar op de groote plaats in 't rond dansten. Zalige dagen mijner onschuld, waar zijt gij heen! Daar staat het ouderlijk huis, thans door Jan en mijne zuster bewoond - het oude huis met de arduinen trap. Hoe menigmaal heb ik die trap bestegen en op- en afgeloopen met een luchtig hart, - ja, - maar ook met een rein geweten. (Muziek en klokgelui houden op.) Eenmaal - ik herinner het mij nog zoo goed - eenmaal, in mijne haast om vader te gemoet te snellen, struikelde ik en viel met het hoofd naar beneden. Ik lag in bezwijming en had mij erg verwond. Vader droeg mij op zijne armen naar boven, waschte en bette de wonde aan mijn hoofd. Toen ik tot mijn bewustzijn kwam, zag ik groote tranen over zijne wangen

{==71==} {>>pagina-aanduiding<<}
rollen. En thans durf ik nauwelijks die trap bestijgen. Wie zal daarboven de wonde wasschen van mijn hart? Wie de ontsteking betten van mijn geweten? Wellicht vind ik daarboven eenen diep vertoornden en onverzoenlijken rechter! Doch neen, - moed gevat, mijn arm hart! mijne moeder, o, mijne moeder zal harer dochter ter hulpe komen. (Zij doet eenige stappen naar het huis). Ik kan niet verder. - Kon ik Jan of Lisa maar zien - doch neen, alles is stil, en men zou zeggen een verlaten huif.
(Op dit oogenblik komt Biesmans uit het huis van Verelle. Verelle komt op den dorpel zijner deur). 




Vierde tooneel.

lena, biesmans, verelle.


Biesmans. 
Zoo, Verelle, zoo gezegd zoo gedaan. Ik verwacht morgen de 200 kilo's en de overige in de toekomende week.




Verelle. 
Ja, Pier. Tot weerziens.
(Biesmans af zonder Lena te zien). 




Lena 
(ter zijde). 
Verelle! - die naam was vroeger onbekend in het dorp; die man kan mij dus ook niet kennen.
(Tot bij Verelle gaande - luid). Mijnheer, mag ik u verzoeken mij eenen kleinen dienst te bewijzen?




Verelle. 
Welzeker, Mevrouw; het zal mij genoegen doen u van dienst te kunnen zijn.




Lena. 
Ik ben u wel dankbaar, Mijnheer. Ik wenschte. baas Uiterhoeven van hierover voor een oogenblik alleen te spreken. Zoudt gij niet zoo goed willen zijn hem te verzoeken eens in de Beekstraat daar (zij wijst naar de straal) bij mij te willen komen?




Verelle. 
Ik zou het met genoegen doen, Mevrouw, maar, redelijkerwijze gesproken, het kan niet: baas Uiterhoeven is niet te huis.



{==72==} {>>pagina-aanduiding<<}



Lena. 
Wilt gij dan zoo goed zijn mijne boodschap aan zijne vrouw over te brengen en er bij te voegen, dat ik van zeer verre kom.




Verelle. 
Wel, Mevrouw, om de waarheid te zeggen on niet te liegen, het kan ook niet. De juffrouw is ook niet te huis, zij zijn beiden naar de kerk. - Maar Mevrouw, kom een oogenblik binnen, zij zullen daar toch aanstonds zijn, want ik heb daar voor 't laatst de doodsklok hooren luiden, en de begrafenis moet nu gedaan zijn.




Lena 
(in den grootsten angst, ter zijde). 
De begrafenis - en Jan en Lisa - zijn er beiden heen. (Tot Verelle). Maar wie is er dan toch dood, Mijnheer?




Verelle. 
Wel, Mevrouw, het is de juffrouw van op en hoek daar - gij weet, vrouw Verschave, de schoonmoeder van baas Uiterhoeven.




Lena. 
Gerechte hemel! Mijne moeder! mijne arme goede moeder! Te laat! - te laat! - te laat!




Vijfde tooneel.

de vorigen, verschave, lisa, rozeken.


Dorpelingen van de begrafenis terugkomende.


(Verschave op zijnen stok geleund, komt met Lisa de straat uit.


Aan den hoek der straat gekomen, keert hij zich nogmaals om).


Lisa. 
Kom, vader, gij moet niet meer naar dat benauwde huis omzien. Jan zal alles wel toesluiten en u den sleutel brengen.
(Zij neemt haren vader bij den arm; Verschave, met gebogen hoofde, laat zich gedwee leiden). 




Verelle 
(tot Lena). 
Zie, Mevrouw, daar komt de familie van de kerk terug, zie.
(Lena bedekt het aangezicht met beide handen en weent. Verschave is intusschen tot

{==73==} {>>pagina-aanduiding<<}
aan de trap van Jans huis gekomen en is gereed om die op te gaan.


Lena, die tot dusver weenend de handen vóór de oogen heeft gehouden, keert zich eensklaps om en wil zich op de knieën werpen voor haren vader. Zij wordt te gemoet geloopen door Lisa, in wier armen zij zich stort.) 




Lisa. 
Lena, mijne arme zuster Lena!


(Lisa houdt Lena in haren linkerarm, terwijl Lena den rechterarm over den hals van Lisa geslagen heeft en met het hoofd op den schouder harer zuster ligt. De twee zusters naderen alzoo tot haren vader).


Lena. 
Vader! vader! erbarming en vergiffenis!




Verschave. 
Lisa, verlaat die vrouw. Ik gebied het u!




Lisa. 
Vader, wees toch niet eeuwig onbarmhartig! Schenk Lena vergiffenis. - Vader - ik bid er u om op mijne knieën.


(De twee zusters nog altoos met de armen om elkander gestrengeld, knielen vóór Verschave).


Rozeken 
(insgelijks op de knieën vallende nevens hare moeder). 
Grootvader, doe toch wat moeder u vraagt.




Verschave. 
Nooit. - Verlaat die vrouw, zeg ik u, of ik verloochen u ook.




Lisa 
(altoos geknield). 
Vader, bedenk dat zij mijne zuster en uwe dochter is. Genade, vader; genade!




Verschave 
(zijnen stok dreigend in de hoogte heffende). 
Verlaat die vrouw, zeg ik u of.... (Hij werpt zijnen stok weg als ware hij bevreesd tot geweld over te gaan). Verlaat die vrouw, zeg ik u, of ik vervloek u ook!


(Rozeken vlucht bevreesd naarbinnen door de deur der timmerwerf).


Lena 
(eensklaps opspringende en in de grootste vervoering). 
Ga weg, zuster - weg van mij - weg van de gevloekte! Er zijn al onheilen genoeg in de familie.




Lisa 
(leunt weenend met het hoofd op de balie van de trap).


Verschave klimt de trap op. Lena, die in hare verwarring en schrik naar den linkerkant van het tooneel gevlucht was, doet eene laatste poging. 



{==74==} {>>pagina-aanduiding<<}



Lena 
(tot aan de trap teruggaande). 
Vader, in den naam mijner zalige moeder, verstoot mij niet langer - onthoud mij uwen zegen, maar weiger - o weiger mij uwe vergiffenis niet.


(Verschave is intusschen tot op de bovenste trede der trap geraakt. Lena volgt hem met saamgevouwen handen).


Lena. 
Barmhartigheid, vader! Erbarming en genade!




Verschave 
(het huis binnengaande). 
Geene barmhartigheid voor de eerlooze dochter, geene genade voor de moordenares harer moeder.


(Hij werpt met geweld de deur toe. Lena valt in bezwijming op de trap).


Lisa. 
God! mijne arme zuster!


(Zij poogt Lena op te heffen. - Eenige dorpelingen schieten toe om haar te helpen. - De anderen staan dit alles verbluft te aanschouwen. Eenige vrouwen drogen hare tranen af of vervolgen hoofdschuddend haren weg).
DE GORDIJN VALT.



Personen in het vijfde tafereel.


verschave.

lena verschave.

lisa verschave.

jan uiterhoeven.

frans, zoon van Lena.

Baron van holster.

rozeken uiterhoeven, 14 jaar.

De drie jonge kinderen van Uiterhoeven, twee meisjes en een jongen.

threes, de dienstmaagd van Verschave, 60 jaar.





{==75==} {>>pagina-aanduiding<<}

Vijfde tafereel.

Het tooneel verbeeldt eene kamer ten huize van Verschave. Links van den toeschouwer staand horloge tusschen twee vensters. Deur op den achtergrond. Rechts schouw. Op den voorgrond nevens de schouw het portret van vrouw Verschave, aan den anderen kant der schouw het portret van Verschave; de portretten van Jan Uiterhoeven en Lisa aan weerskanten der deur. Bij het opgaan der gordijn zit Verschave in een kamerrok bij de tafel in eenen lederen zetel en leest in eenen ouden foliant. Andere folianten staan met de ruggen omhoog op de tafel gerangschikt. De tafel bevindt zich rechts op den voorgrond.

Eerste tooneel.

rozeken uiterhoeven (binnenkomende).
Dag, grootvader.
(Zij komt bij hem staan).


Verschave. 
Dag, kind.


(Hij kust haar op het voorhoofd).


Rozeken. 
Grootvader, moeder laat vragen of gij wel geslapen hebt, en of gij dezen middag bij ons zoudt willen komen eten.




Verschave 
(eensklaps norsch). 
Neen - en uwe moeder weet wel, dat ik niet komen zal. Zeg haar, dat zij u met zulke boodschappen niet meer moet belasten.




Rozeken 
(achteruitwijkende). 
Grootvader, waarom zijt gij zoo boos op mij?




Verschave. 
Ik ben niet boos op u, kind, maar uwe moeder moest verstandiger zijn en u niet met eene boodschap belasten, die zij zelve het hart niet heeft te doen.




Rozeken. 
Ja maar, grootvader, moeder zegt dat tante Lena met kozijn Frans eene wandeling gaat doen en dat zij daar niet zullen zijn.



{==76==} {>>pagina-aanduiding<<}



Verschave. 
Kozijn Frans! Wie is dat?




Rozeken. 
Wel, dat is kozijn Frans, grootvader, de zoon van tante Lena, die sedert Zondag aangekomen is. (Een foliant aanwijzende). Mag ik wat beeldekens in Cats zien, grootvader?


(Verschave geeft haar het boek).


Verschave. 
Zoo!... kozijn Frans is ten uwent?




Rozeken 
(het boek doorbladerend). 
Ja grootvader. Weet gij, grootvader, dat hij een advocaat is?




Verschave 
(in gepeins verzonken). 
Zoo!




Rozeken. 
Hij is in Duitschland geweest, grootvader, wel honderd uren van hier.




Verschave 
(nog verstrooid). 
Zoo!




Rozeken. 
Ja, grootvader; en vader heeft hem voor de rechtbank gehoord voor omtrent eene maand, te Brussel, en hij zegt, dat kozijn Frans een van de beste advocaten van ons land is. (Lachend). O, wat aardig manneken dat hier staat!




Verschave. 
En hoe ziet hij er uit?




Rozeken 
(zonder de oogen van het beeldeken af te keeren). 
Kort en dik, grootvader, en hij draait aan een slijpsteen.




Verschave. 
Wat onzin kraamt gij daar uit, kind? Ik vraag hoe uw kozijn er uitziet.




Rozeken. 
Kozijn Frans? juist gelijk een advocaat, grootvader, en hij is wel braaf? - hij heeft mij eene groote pop beloofd, die haar oogen draaien kan gelijk een levend mensch, en aan Jantje en Mietje en Trientje heeft hij ook schoon speelgoed beloofd.




Verschave 
(tot zich zelven). 
Ik wilde hem wel eens zien.




Rozeken. 
Wel, grootvader, ik zal....




Verschave 
(haar onderbrekende). 
Gij schijnt uwen kozijn Frans wel sterk te beminnen, Rozeken?




Rozeken. 
Welzeker, grootvader, hij is immers mijn kozijn en de zoon van tante Lena. Wij moeten onze familie

{==77==} {>>pagina-aanduiding<<}
beminnen, nietwaar, grootvader? Tante Lena zeide gisteren nog: Kinderen, zeide zij, bemint toch altijd uwen vader en uwe moeder en uwen grootvader. Luistert naar hen, zeide zij, want zij zijn uwe beste vrienden.




Verschave 
(strak voor zich uitziende). 
Zoo! Tante Lena zeide dat?




Rozeken. 
Ja, grootvader, en toen weende zij - en toen zeide moeder: Ween niet meer, Lena, dat zal toch niet altijd zoo blijven - vader zal wel eindigen met u vergiffenis te schenken. (Oogenblik stilte). Maar, grootvader, wat heeft tante Lena dan toch gedaan, dat gij zoo boos op haar blijft?


(Zij doet het boek toe).


Verschave. 
Hoor eens hier, Rozeken. Wie heeft u gezegd, dat gij mij dat alles moest komen herhalen?




Rozeken. 
Wat herhalen, grootvader?




Verschave. 
Wel, alles wat gij mij daar gezegd hebt van.... van uwe tante.




Rozeken. 
Wel, grootvader, niemand heeft mij dat gezegd; gij hebt het mij zelf gevraagd.




Verschave 
(haar strak in de oogen ziende). 
Zoo, niemand heeft u gezegd dat gij mij van uwe tante moest spreken?




Rozeken. 
Niemand, grootvader, heeft mij dat gezegd.




Verschave. 
Ziet gij uwe tante gaarne, Rozeken?




Rozeken. 
Ja zeker, grootvader, zij is toch zoo goed en zij heeft zooveel verdriet.




Verschave. 
't Is wel - zeg aan moeder, dat zij dezen morgen eens bij mij kome.




Rozeken. 
Ja, grootvader, dag, grootvader!


(Zij loopt huppelend heen).


Tweede tooneel.



Verschave 
(alleen en nadenkend). 
Kinderen, zeide zij, bemint toch altijd uwen vader en uwe moeder en uwen

{==78==} {>>pagina-aanduiding<<}
grootvader. Luistert naar hen, want zij zijn uwe beste vrienden!




Derde tooneel.

veeschave, threes, later van holster.


Threes. 
Baas er is een heer die u wenscht te spreken.




Verschave. 
Wie is hij, Threes?




Threes. 
Ik ken hem niet, baas. Hij is niet van de parochie, en hij ziet er heel deftig uit.




Verschave. 
Dat hij binnenkome!


(Threes af; zij komt onmiddellijk terug met Van Holster, voor wien zij de deur opent en wien zij eenen stoel aanbiedt).


Verschave 
(van zijnen zetel opstaande). 
Waarin kan ik u van dienst zijn, Mijnheer?


(Van Holster, na stilzwijgend gegroet te hebben, blijft staan en wacht om te spreken totdat Threes vertrokken is.)


Van Holster. 
Het is wel met M. Verschave, dat ik de eer heb te spreken?




Verschave. 
Ja wel, Mijnheer; gelief te gaan zitten, als ik u bidden mag; ik ben een oud man en kan niet lang staan.




Van Holster 
(zich nederzettende). 
M. Verschave, mag ik u vragen of er nog andere personen, die uwen naam dragen, in Vliebeek wonen?




Verschave. 
Ik ben de laatste der Verschaves te Vliebeek, Mijnheer; ik heb geene zonen en was zelf eenig kind.




Van Holster. 
Dus zijt ge wel de man, dien ik spreken wilde. M. Verschave, gij hebt twee dochters.




Verschave 
(kwaad). 
Neen, - 't is te zeggen ja, Mijnheer, ik had twee dochters.




Van Holster. 
Eene uwer dochters is gehuwd.... de andere.... Lena....



{==79==} {>>pagina-aanduiding<<}



Verschave. 
Welk is uw inzicht, Mijnheer? Hoe kent gij zoo goed de treurige geschiedenis mijner familie en waarom komt gij mij die in mijn eigen huis herinneren?




Van Holster. 
Mijn inzicht is niet u te kwetsen, Mijnheer. Mijn inzicht is enkel den toestand te doen ophouden, die u den vijand uwer dochter maakt.




Verschave. 
Met wat recht komt gij hier mijne dochter tegen mij verdedigen, Mijnheer? Met wat recht komt gij u tusschen haar en mijn vaderlijk gezag stellen? Wat noch de tranen mijner kinderen, noch de smeekingen der schuldige dochter vermochten, zult gij niet vermogen. Ga, Mijnheer, en zeg haar, die u gezonden heeft, dat uwe poging mislukt is.




Van Holster. 
Gij bedriegt u, Mijnheer, ik kom noch smeeken noch beleedigen. Niemand heeft mij hier gezonden om uw hart te overrompelen en u eene vergiffenis af te dwingen, die gij niet schenken wilt. Ik kom hier onder de ingeving van mijn eigen geweten, Mijnheer, niet om u te verschalken, enkel om u, den vader van juffrouw Lena Verschave, de hand uwer dochter te vragen.




Verschave 
(opspringend en driftig). 
De hand mijner dochter! Wie zijt gij, Mijnheer, die eene zoo onverwachte vraag tot mij richt?




Van Holster. 
Ik ben de baron Willem Van Holster, Mijnheer.




Verschave. 
Ah! ik begrijp, de oude Verschave is rijk, (met bitterheid) de wet verbiedt hem zijne misdadige dochter te onterven, en het blazoen der Van Holsters heeft nieuw verguldsel noodig.




Van Holster. 
Mijnheer, waart gij geen oud man - waart gij niet de vader van Lena, - de grootvader van mijnen zoon, dan zoudt gij mij die beleediging duur betalen.




Verschave. 
De grootvader van uwen zoon, zegt gij, - gij zijt dus de verleider, de eerlooze verleider mijner dochter?



{==80==} {>>pagina-aanduiding<<}



Van Holster 
Ik ben de vader van haren zoon.




Verschave. 
O, baron Van Holster - waart gij geen oud man, zeidet gij daar zooeven. - Welnu, was ik geen oud man, hadden de jaren en nog meer het verdriet mijne krachten niet verlamd en mij tot een weerloos kind gemaakt, ik verpletterde u op dit oogenblik onder mijne voeten. (Met gebalde vuisten en luid weenend) O, mijne kracht! waar zijt gij heen!




Van Holster. 
Mijnheer, ik ben schuldig en moet veel kunnen hooren en lijden. Daarom wil ik op uwen schamperen uitval van daareven kalm, duidelijk en zonder drift antwoorden. Indien mijn blazoen moest verguld worden, kon ik het laten doen zonder op uw fortuin te rekenen, dat, hoe groot het ook zijn moge, zeker verre beneden het mijne is.




Verschave 
(bedaarder). 
Het zij zoo; dat gaat mij overigens niet aan. Gij zijt hier gekomen om mij de hand mijner dochter te vragen. Ik antwoord u: mijne dochter heeft over hare eigene eer beschikt. - Sedert dien erken ik haar niet meer - zij is vrij te doen, wat zij wil.




Van Holster. 
Ik weet het. Indien zij toestemde, ware er enkel een wettelijke eisch te doen - maar zij stemt niet toe.




Verschave. 
Hoe! zij weigert uwe hand!




Van Holster. 
Zij weigert en zal blijven weigeren, zoolang gij haar geene vergiffenis hebt geschonken. Zij weigert, en hare weigering berooft haren zoon van zijnen wettigen stand in de maatschappij, niet van mijn fortuin, want dat is in elk geval voor hem bestemd.




Verschave. 
Maar waarom weigert zij dan?




Van Holster. 
Hoor, Mijnheer, wat zij mij schrijft (neemt eenen brief uit zijn zakboek en leest): ‘Hoe diep ongelukkig het mij ook maken moge, toch zal ik mij ter liefde van mijnen zoon opofferen, wanneer mijn vader mij gebiedt uw voorstel te aanvaarden. Zoolang ik den vloek

{==81==} {>>pagina-aanduiding<<}
mijns vaders op mijn geweten voel branden, zoolang ook mag noch wil ik over mijn lot beschikken.’




Verschave. 
Haar huwelijk met u zou haar lijden nog vergrooten, schrijft zij, on niettemin dringt gij er op aan! Maar die vrouw kan u niet beminnen, Mijnheer! Om u zoo te kunnen schrijven, moet zij u diep verachten.




Van Holster. 
Zij miskent mij, Mijnheer, omdat gij ze haat. Wanneer gij wederom voor haar een liefhebbend vader zult geworden zijn, zal zij wel tot rechtvaardigere gevoelens te mijnen opzichte terugkomen.




Verschave. 
Maar wat drijft u toch aan eene vrouw te willen huwen, die u schrijft, zooals gij daar gelezen hebt?




Van Holster. 
De knagingen van mijn geweten, Mijnheer, en de behoefte aan de liefde van mijnen zoon.




Verschave 
(spottend). 
En die behoefte doet zich zoo op eenmaal, na 25 jaren plichtverzuim en vergetelheid, zoo dringend gevoelen!




Vierde tooneel.

de vorigen, rozeken, frans.


Rozeken 
(Frans bij de hand binnen trachtende te krijgen). 
Kom, kozijn Frans. - Hier is grootvader. - Nietwaar, grootvader, gij wenscht kozijn Frans te zien?




Frans 
(in de deur blijvende staan). 
Ik vraag u om verschooning, Mijnheer. De kleine had mij gezegd, dat gij mij wenschtet te spreken, en daar dit overigens met den wensch van mijn hart overeenkwam, heb ik mij gehaast te komen. Ik wist enkel niet (Van Holster groetende), dat gij nog ander bezoek hebt.




Verschave 
(streng). 
Rozeken, wie heeft u gezegd, dat ik mijnheer wenschte te spreken?




Rozeken. 
Gij grootvader. Gij hebt gezegd, dat gij zijn Frans wel eens wenschtet te zien.



{==82==} {>>pagina-aanduiding<<}



Verschave. 
Ik heb dat gezegd? En aan wien?




Rozeken. 
Wel aan mij, grootvader, vóór tien minuten.




Verschave. 
Inderdaad, ik geloof, dat ik zoo iets gezegd heb - maar niet aan u.




Rozeken. 
Wel grootvader, toch! wij waren hier maar met ons tweeën in de kamer.




Frans. 
Ik hoor, Mijnheer, dat hier een misverstand heeft plaats gehad. Gedoog, dat ik mij verwijdere; vergeef mij mijne onvrijwillige onbescheidenheid en vooral vergeef aan uwe kleindochter hare dwaling.




Verschave. 
Ofschoon ongeroepen, zijt gij hier niet te veel. Blijf jongeling - en gij, Rozeken, ga spelen en wees een andermaal zoo haastig niet om boodschappen te verrichten, waarmede gij niet belast zijt.


(Rozeken af).


Vijfde tooneel.

verschave, van holster, frans.


Van Holster. 
Ben ik hier thans niet te veel, Mijnheer?




Verschave. 
Dat uw zoon antwoorde, Mijnheer.




Frans. 
Ik heb het recht niet, Mijnheer, hier eenigen wil of eenige begeerte uit te drukken in de tegenwoordigheid van twee personen wier.... mindere ik ben.




Verschave 
(hem strak aanziende). 
Jongeling, gij zijt bescheiden. - Gij weet in welke betrekking gij tot dien man staat?




Frans. 
Ik weet het, Mijnheer.




Verschave. 
Die man komt mij de hand vragen uwer moeder. (Frans nijgt met het hoofd. Stilte). Welnu, wat zegt gij daarvan?




Frans. 
Ik heb het recht niet eene meening daarover uit te drukken.




Verschave. 
Jongeling, gij zijt voor uwe jaren al te

{==83==} {>>pagina-aanduiding<<}
zeer op droge leerstellingen gezet; gij spreekt slechts van rechten en schijnt te vergeten dat er voor u ook kinderlijke plichten bestaan.




Frans. 
Mijne plichten ken ik, Mijnheer, en vervul die met vreugde tegenover mijne moeder.




Verschave. 
Maar uwe moeder heeft ook eenen vader, en wanneer uw grootvader u iets vraagt, dient gij met minder hooghartigheid te antwoorden.




Frans. 
Grootvader, hebt gij gezegd! Gij laat mij dus toe u grootvader te noemen. O, ik dank u. Gij beschuldigt mij van trotschheid - grootvader - o! indien gij wist hoe het mijn hart pijnigde trotsch te moeten zijn, daar, waar alles mij ontzag en eerbied inboezemde, dan ook zoudt gij begrijpen hoe gelukkig mij uwe toegevendheid maakt en welke straal van hoop in mijnen geest dringt voor het toekomende geluk mijner moeder.




Verschave 
(streng). 
Jongeling, mijne bedoeling was niet u toe te laten mij grootvader te noemen - maar, daar ik het toch wezenlijk ben, heb ik u enkel willen herinneren, dat die hoedanigheid u tot eene meer nederige houding tegenover mij verplichtte.




Frans 
(zeer bedaard). 
Tegenover mijnen grootvader, ja; tegenover Mr. Verschave, neen!




Van Holster. 
Mijnheer, gij zijt ondanks uwe verklaring al te trotsch.




Frans. 
Dat word ik thans weder.




Van Holster. 
Trotschheid is somtijds niets anders dan gevoelloosheid




Frans. 
O, Mijnheeren, gij maakt misbruik van mijnen toestand tegenover u beiden. Ik mag u niet antwoorden zooals een volslagen vreemdeling het doen zou; maar een enkel woord moet en wil ik u beiden zeggen, Mijnheeren. De bastaard hoeft geen hart te hebben dan voor zijne moeder alleen. Gij, Mr. Van Holster, zijt mijn vader naar het bloed, maar ik ben er u geene dankbaarheid voor verschul-
{==84==} {>>pagina-aanduiding<<}
digd, want aan alle uwe plichten als mensch en als vader zijt gij tegenover mijne moeder en mij te kort gebleven.




Van Holster. 
Mijnheer....




Frans. 
Gij, Mijnheer Verschave, zijt de vader mijner moeder.... (Verschave doet eene beweging alsof hij spreken wilde). O wees gerust, Mijnheer, ik zal u geen grootvader noemen; - gij zijt dus de vader mijner moeder, maar tevens haar onverzoenlijke vijand. Wat ik ook doen mocht, Mijnheeren, om u beiden met don kinderlijken eerbied te bejegenen, waarop gij aanspraak schijnt te willen maken - ik zou er niet in slagen, want tusschen u en mij komt zich steeds de vloek plaatsen, dien gij, Mijnheer Verschave, over mijne moeder hebt uitgesproken, en het vijf en twintigjarig lijden en de schande, waartoe gij, Mijnheer Van Holster, mijne voorbeeldige, eerlijke en trouwe moeder hebt veroordeeld.




Van Holster. 
Mijnheer, gij vergeet....




Frans. 
Ik vergeet niets, Mijnheer, zelfs niet dat, eenige stappen van hier, mijne arme zieke moeder met verbrijzeld harte bidt, en zucht, en weent. Ik vergeet niets, Mijnheeren, zelfs niet dat ik een bastaard ben, onwaardig nog langer in uw bijzijn te vertoeven. Gedoogt dus, Mijnheeren, dat ik mij verwijdere, dat ik tot haar ga, die, van allen verlaten, geenen anderen troost meer kent dan de liefde van haren zoon, geene andere toevlucht meer vindt dan het harte van den bastaard.


(Hij wil heen).


Verschave. 
Blijf, jongeling! Mijnheer de baron, uw zoon heeft gelijk - wij zijn de gevoelloozen geweest, en hij is ons tot nu toe noch liefde noch dankbaarheid verschuldigd. Wij zijn voor hem noch meer noch minder dan vreemdelingen.




Van Holster. 
Maar ik althans wil ophouden het te zijn. Mijnheer, ik heb u de hand uwer dochter gevraagd en wacht nog steeds op uw antwoord.





{==85==} {>>pagina-aanduiding<<}

Zesde tooneel.

de vorigen, lisa en rozeken.


Lisa 
(met Rozeken aan hare hand). 
Vader, gij hebt mij laten roepen door de kleine?




Verschave. 
Ja - kom binnen. (Tot Van Holster). Een oogenblik geduld, Mijnheer, ik zal u het gevraagde antwoord geven. - Lisa, waar is uw man?




Lisa. 
In de werkplaats, denk ik, vader.




Rozeken. 
Vader is in den tuin en plukt bloemen, moeder.




Verschave. 
Bloemen, en bij welke gelegenheid?




Rozeken. 
Ja, dat weet ik niet, grootvader.




Lisa. 
Denkelijk om op de schouw te zetten - Lena ziet gaarne bloemen.




Verschave. 
Hoe maakt zij het thans?




Lisa. 
Wie, vader?




Verschave 
(ongeduldig). 
Wel, uwe zuster.




Lisa. 
Lena! o, veel beter vader - zij was zelfs van zins met kozijn Frans eene wandeling te doen.




Verschave. 
Ga haar halen, Lisa, en zeg aan uwen man dat hij ook kome.




Lisa. 
Met genoegen, vader. Vader, wees niet te streng voor Lena - zij is wel beter, maar toch niet geheel hersteld.


(Lisa af, Frans wil mede).


Verschave. 
Blijf hier, jongeling - ik - neen, - uw grootvader - verzoekt het u.




Frans. 
O dank, Mijnheer - (Verschave reikt hem de hand, welke Frans in beide de zijne drukt) dank, grootvader, dank.




Verschave. 
Het is om uwentwille, jongeling, dat ik inbreuk maak op mijne grondstelsels. - Blijf steeds eerlijk, onverschrokken en moedig; zulke karakters bevallen mij. (Hij zet zich in zijnen zetel). Mijnheer Van Holster,

{==86==} {>>pagina-aanduiding<<}
gij volhardt in uw voornemen om mijne dochter tot vrouw te nemen?




Van Holster. 
Meer dan ooit en met gansch mijn hart, Mijnheer.




Zevende tooneel.

de vorigen, lena (geleid door Lisa, beiden in rouwgewaad. Lena, bleek en diep ontroerd, komt tot voor haren vader, valt op de knieën en rust weenend zonder een enkel woord te uiten met het voorhoofd in de handen op een der armen van den zetel. Verschave richt haar bij de handen op. Een diepe ernst staat op aller gelaat te lezen).


Verschave 
(met strengheid, op Van Holster wijzende). 
Kent gij dien man?




Lena. 
Ik ken hem, vader.




Verschave. 
Hij heeft mij uwe hand gevraagd. - Zijt gij bereid hem tot uw echtgenoot te nemen?




Lena 
ziet Frans aan en schijnt hem te ondervragen. 




Frans. 
Moeder, bedenk u wel - en bekreun u niet om mij. Antwoord zooals uw hart het u ingeeft.




Lena. 
Ik zal doen wat gij beveelt, vader.




Verschave. 
Bevelen wil ik niet.




Lena. 
Ik zal doen wat gij begeert, vader.




Verschave. 
Ik begeer, dat gij door uw huwelijk met dien man het bestaan van uwen braven en eerlijken zoon wettigt.




Lena 
(tot Van Holster). 
Ziehier mijne hand, Mijnheer.




Van Holster. 
Dank, Lena, dank. Ik zal trachten u het akelige verleden te doen vergeten.




Lena. 
Wat eischt gij nog, vader?




Verschave. 
Niets, - den dag van uw huwelijk zal ik u beiden als mijne kinderen zegenen.


(Zet zich in zijnen zetel. Lena werpt zich weenend aan den hals van Frans).



{==87==} {>>pagina-aanduiding<<}

Achtste tooneel.

de vorigen. (De vier kinderen van Jan, door hunnen vader geleid, komen binnen. Elk hunner draagt een bord, waarop, tusschen bloemen, de zilveren snuifdoos, het beurzeken en de halsdoek liggen, waarmede Verschave 25 jaren vroeger beschonken werd. Het jongste kind draagt een bord, waarop een peperkoek ligt met eenen grooten bloementuil.)


De Kinderen. 
Grootvader, 't is vandaag uw avond en morgen uw dag, 't is waard dat ik u beschenken mag.




Jan 
(tot Van Holster). 
Dat is eene gedachte van mij, Mijnheer, en zij is, sapperdeboeren! goed.




Verschave 
(blijft eenige oogenblikken de geschenken aanzien en barst eensklaps in tranen los). 
O mijne herinneringen! mijne herinneringen! (Opstaande en zijne handen boven de hoofden der kinderen houdende als om ze te zegenen). Dank, mijne kinderen! mijne goede, brave kinderen! (Hij verbergt zijn gelaat achter beide handen en weent. - Eensklaps vooruitkomende en de armen openende): Lena! Lena! wij zullen onze verzoening niet langer uitstellen! Ik schenk u volle vergiffenis! Kom, kind! kom, mijne dochter! kom aan mijn hart.




Lena 
(luide snikkend). 
Vader, mijn goede vader!


(Omhelzing).
Jan en Lisa hebben de borden der kinderen op de tafel gezet en geleiden thans de kinderen naar den achtergrond waar zij met hen stil spreken en ze liefkoozen. - Van Holster staat alleen en treurig links.


Lena. 
Vader, daar zooeven hebt gij mij om zoo te zeggen gedwongen Mijnheer tot echtgenoot te nemen. Ik heb gehoorzaamd, omdat ik behoefte had aan uwe vergiffenis en omdat de zedelijke belangen van mijnen zoon het eischten. Thans dat de vurigste wensch van mijn hart ver-
{==88==} {>>pagina-aanduiding<<}
vuld is, (tot Van Holster gaande) kom ik tot u, Willem, en ik bied ook u de hand der verzoening. Willem, ik zal u naar het altaar vergezellen, ongedwongen en met mijnen vrijen wil. Willem, ik vergeef u het leed, dat gij mij hebt aangedaan, maar wees voor mijnen, voor onzen zoon, een liefhebbend en goed vader.




Van Holster. 
Dank, Lena! dank, mijne beminde! Ik beloof u het geledene wee met woeker te betalen. - En gij jonge heer, gij, Frans?




Frans 
(naar hem toegaande). 
Ik zal den echtgenoot mijner moeder als mijnen vader eerbiedigen en beminnen.


(Omhelzing).


Verschave. 
Zoo is alles goed, en het is mij, alsof de zachte liefderijke geest mijner vrouw thans in ons midden zweefde en zich verheugde in onze verzoening.




Lena 
(het portret beziende). 
O mijne moeder! arm zoenoffer mijner schuld! waarom zijt gij niet bij ons?




Verschave. 
Beween uwe dooden, maar beklaag ze niet. Hoort kinderen - mijne levenszon nijgt ten avond na eenen akeligen dag; - kortzichtig als alle stervelingen heb ik, helaas! meer bitters dan wezentlijk goeds gebrouwen. Maar op dit oogenblik roept de stemme der brave moeder, der voorbeeldige echtgenoote ons allen toe: Weest verdraagzaam, barmhartig en liefderijk, want daarin ligt alle tegenwoordige en toekomende levenswijsheid besloten.


EINDE.





