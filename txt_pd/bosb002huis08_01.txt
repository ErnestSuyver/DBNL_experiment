
   
        
           
               Het huis Honselaarsdijk in 1638. Deel 2
               A.L.G. Bosboom-Toussaint
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Het huis Honselaarsdijk in 1638. Deel 2 van A.L.G. Bosboom-Toussaint uit 1849.
               
               
                   
                       p. 56: fabroni → Fabroni: ‘Mijnheer en mevrouw Fabroni’.
                       p. 156: bet → beter: ‘die het beter weet dan ik het zou kunnen zeggen’. 
                   
               
           
           
           
               bosb002huis08_01
               DBNL-TEI 1
               
                   2020 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: 188 E 11
               
               A.L.G. Bosboom-Toussaint, Het huis Honselaarsdijk in 1638. Deel 2. P. Kraaij junior, Amsterdam 1849
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Het huis Honselaarsdijk in 1638. Deel 2
               A.L.G. Bosboom-Toussaint
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Het huis Honselaarsdijk in 1638. Deel 2
               A.L.G. Bosboom-Toussaint
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2020-06-26
               
                   VB
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: A.L.G. Bosboom-Toussaint, Het huis Honselaarsdijk in 1638. Deel 2. P. Kraaij junior, Amsterdam 1849
 
Zie: https://www.dbnl.org/tekst/bosb002huis08_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 












{==I==} {>>pagina-aanduiding<<}

HET HUIS HONSELAARSDIJK.

{==II==} {>>pagina-aanduiding<<}


{==III==} {>>pagina-aanduiding<<}

HET HUIS HONSELAARSDIJK
IN
1638.
HISTORISCHE NOVELLE
DOOR
A.L.G. TOUSSAINT.
Tweede Deel.
AMSTERDAM,
P. KRAAIJ, Junior.
1849.

{==IV==} {>>pagina-aanduiding<<}





{==1==} {>>pagina-aanduiding<<}

I.


Bondgenooten.

De verhouding tusschen Mevrouw de Sourdiac en den Ridder de l'Espine moest wel eene vreemde zijn. Zij was de hooghartigste en de vernuftigste vrouw van Maria's gevolg; zij achtte zich de aanzienlijkste; wie zich tegen haar waagde, kon zeker zijn van een scherpen en bitsen strijd, en de Ridder nam tegenover haar den toon aan van een meerdere, van een strengen meester, en zij duldde dien toon, zij stelde tegen die aanmatiging niets dan volgzamen demoed. De Ridder, die zoo galant was tegen alle vrouwen, en die gewoon was over hare harten te heerschen, alleen met den tooverstaf zijner fijne galanterie, zeide haar geen hoffelijk woord, had voor haar geene andere dan koude en scherpe blikken; zij was eene coquette, die zeker zulk eene verovering zeer zou gewenscht hebben, en toch, zij getroostte zich zonder spijt zijn achteloozen toon, zijn voorbijzien van hare vrouwelijke voorregten. Tot aan den vijver was hij zwijgend

{==2==} {>>pagina-aanduiding<<}
met haar voortgewandeld, en had haar geen woord toegesproken, geene vraag gedaan; - maar zoo haast ze zich dáár bevonden, liet hij haren arm los, ging leunen tegen een zwaren boom, kruiste de armen over de borst, en zeide toen:
- En nu, Mevrouw! is het hoog tijd, dat ik eindelijk ingelicht worde van hetgeen hier voorvalt.
- Och, mijn Hemel, Ridder! geloof mij, hier valt niets voor dat uwe aandacht verdient, of dat uw toorn behoeft op te wekken, ik althans heb in dit alles geene schuld!
- Valt er niets voor, Mevrouw! zooveel te erger! Ik meen toch wij waren afgesproken, dat er groote gebeurtenissen zouden daargesteld worden, in zoover ze mogelijk zijn in dezen beperkten kring! Voorwaar, zoo er niets voorvalt, heeft men alle reden om over uwen ijver voldaan te zijn! sprak hij met bijtende hardheid; maar wees op uwe hoede, Mevrouw de Sourdiac! dat gij den gunstigen tijd niet laat voorbijgaan, want het getijde der genade ook kan verloopen!
- Ik zie wel, Ridder! gij zijt ontevreden en... zeker gij hebt gelijk, ik ben er zelve verlegenmede, dat wij nog niet verder zijn; maar er zijn zaken, die men met overhaast dwingen niet verkrijgen kan.
- Neen, daarin hebt gij regt; maar men kan de gelegenheden aangrijpen als zij zich voordoen... het is zoo, daartoe behoort eene behendigheid en een goede wil, die men in de Markiezin de Sourdiac had gewacht, doch die ik niet in haar heb gevonden.
Zij glimlachte gedwongen als eene die gloeit van

{==3==} {>>pagina-aanduiding<<}
spijt, maar die niet boos durft worden, en die afleiding zoekt in scherts.
- Ah ciel, Ridder! gij zijt dan ook heden in de slechtste luim van de wereld; uwe schitterende blaauwe oogen, anders het azuur van den Italischen hemel gelijk, zijn duister en beneveld als de zware lucht in dit barre land! Ik wenschte dat ik de glimlachjes der Prinses Louise van Bohemen kon leenen, om zoo sombere wolken te verdrijven! sprak zij op haren vleijendsten toon.
- Er is hier geene sprake van mijn uitzigt, noch van iemands glimlagchen, hernam hij strak; wij hebben de zaken te doen van onzen Meester, Mevrouw! en die vorderen heel weinig. Gij kent Richelieu zoo goed als ik; ik moet morgen depêches naar Parijs zenden: ik heb niets te schrijven, en gij vindt het vreemd, dat ik ontstemd ben en mijn misnoegen uitspreek!
- Niets te zeggen, Ridder! - vergeef mij, maar nu ook overdrijft gij....
- Het is zoo, ik kon schrijven dat de Koningin den Prins van Oranje schepen laat vragen voor haren overtogt naar Engeland; ik kon zeggen dat zij in de beste harmonie is met de Heeren Staten van Holland, die op nieuws voor morgen audientie bij haar hebben aangevraagd, als de Kolonel Douchant mij zeide; dat de Hollandsche grooten haar liefhebben en met iederen dag haar nieuwe hulde brengen; dat het tusschen haar en de Prinses van Oranje is als twee zusters, of liever als twee commères, die zamen een huwelijk klaarmaken, en dat alles, dank zij het schrander beleid en de omzigtige handelwijs van den

{==4==} {>>pagina-aanduiding<<}
Vicomte Fabroni, die verder goed gesteund wordt door de andere grooten van het gevolg der Koningin, tot zelfs door Mevrouw de Sourdiac toe, welke alle in de volkomenste overeenstemming leven, en zamenwerken, om hare Vorstin de waardigheid van haren rang te helpen ophouden. Ja! dat kon ik schrijven en zal het doen, wees er zeker van, Mevrouw! maar of dát in den geest van den Kardinaal zal zijn, en welk antwoord daarop moet volgen, laat ik u zelve ter overweging over!
- Luister, Mijnheer de Ridder! dat gij misnoegd en verlegen zijt, begrijp ik; maar gij zijt toch ook onbillijk, en gij zoudt onwaar zijn, zeer onwaar, zoo gij zulke berigten afzondt: het is zoo, de Koningin heeft van haar vertrek gesproken als zeer nabij; maar gij weet uit welken drang zij zich daardoor meende te redden, en gij weet als ik, of liever door mij, wat haar dezen morgen de berigten uit Engeland hebben gebragt, dat zij ze met heete tranen en in de heftigste onrust beweent!
- Maar gij hebt gesproken van een biljet, dat zij schielijk aan de opmerking van u en van Mevrouw Fabroni wist te onttrekken! En wie zegt ons, dat zij niet daaruit hare stouten moed grijpt....
- Dat is niet te denken; het is zoo, het adres was eigenhandig van den Koning; maar daar zij het niet heeft geopend in ons bijzijn, is dit alles wat ik weet.
- Dat is juist het ergste, in zulk een geval moet men weten.
- Maar in 't eind, ik kon toch de papieren van de Koningin niet ontvreemden!

{==5==} {>>pagina-aanduiding<<}

- O, Mevrouw! er wordt wel wat anders ontvreemd, hier aan dit kleine hof! - Dit was van de l'Espine slechts eene hatelijkheid, die hij losweg heen wierp; maar de Markiezin had hare redenen om te denken, dat hij op een feit zinspeelde.
- Nu ja! men moet wel iets wagen; maar gij verwijt mij dat ik werkeloos ben, en gij dreigt mij met die aantijging bij den Kardinaal; hoor dan toch eerst wat ik verrigt hebt en gij zult zien.... Van de eenstemmigheid met de Fabroni's is reeds niets meer dan het uiterlijke.
- Maar zoo lang die uiterlijke schijn bewaard blijft, is er nog niets gewonnen.
- Gij zult zien dat ik verder ben dan gij meent; ik heb het zoo aangelegd, dat welhaast eene vreesselijke uitbarsting zal volgen.
- Als gij het goede moment dan maar niet voorbij laat gaan, zoo als daareven!
- Daareven?
- Wel zeker! waarom moest gij u in de plaats stellen van de Koningin, toen die cordate Hollandsche jonge man bezig was, haar, ten aanzien van allen en van de gemalin van den Stadhouder zelve, eene zulke figuur te laten maken, dat zij onredbaar verloren zou geweest zijn in ieders opinie... maar neen! Mevrouw de Sourdiac, voorzigtig en behendig boven allen! was zeker bang voor schandaal; zij moest hare Vorstin redden, en in groote haast! 't is maar jammer dat ze op die wijze zich zelve diep in 't verderf zal storten. Zulk eene opzet, want onhandigheid kan het niet zijn, vergeef ik u niet, en ik moet er den Kardinaal rekenschap van doen!

{==6==} {>>pagina-aanduiding<<}

- Maar gij zult toch eerst mijne verantwoording aanhooren! hernam zij verschrikt.
- Nu dan ik hoore, maar....
- Hetgeen gij mij verwijt, heb ik gedaan juist om te voorkomen wat nu is geschied. Ik zag dat de jonge Hollander de waarheid sprak, en dat hij die zou volhouden tot het uiterste.
- Dat zag ik zoo goed als gij, en op dat laatste rekende ik juist.
- Goed; maar hoe meer hij gelijk had, hoe grooter zijn gevaar moest wezen, en ik had hoop door mijne tusschenkomst zijne inhechtenisneming te voorkomen.
- Maar wat belang hadt gij bij zijne vrijheid? Ware ik het nog geweest, die hem mijn leven dank, maar, gij, gij?
- Weet dan, Mijnheer! ik had hem noodig; morgen moet de mijn springen, die ik tegen de Fabroni's heb aangelegd, en, hij, hij zal mij dienen om de lont in 't kruid te steken.
- O! was het dat?
- Ja, dat was het! en gij begrijpt toch wel, Ridder! dat ik dien jongen Hollander niet beschermd zou hebben, zoo hij mij niet noodig ware geweest! in tegendeel, zoowel als gij, had ik een éclat gewenscht op dat oogenblik, want daarbij ware menig andere ook in groote verlegenheid gekomen;... maar de Prinses zou Maria toch voor volkomen nederlaag hebben behoed, en de wapenen, waarmeê ik zeker treffen kan, waren nog niet in mijne hand.
- Menige andere! wat bedoelt gij daarmeê, Mevrouw? - en René trok de wenkbraauwen zamen,

{==7==} {>>pagina-aanduiding<<}
alsof hij in hare ontschuldiging zelve nog meer reden vond tot verwijt.
- Daar moet iets zijn voorgevallen tusschen Lucienne d'Arcy en den Landgraaf bij hunne wandeling; gij hebt het niet kunnen opmerken, want gij waart in het hagchelijkst oogenblik van uwen strijd; maar ik wel, die het van uit de groote laan zien kon hoe ze ieder van eene andere zijde naderden! - En dan nog is mij de verwarring der Prinses Louise zeer verdacht....
Tot hier toe had de l'Espine tot haar gesproken koel, en wel ontevreden, maar zonder drift of heftigheid.
Nu scheen zijn toorn op eenmaal den teugel van zelfbedwang af te werpen. De aderen zwollen hem op het voorhoofd, dat zich hoog kleurde, de trekken van zijn beeldschoon gelaat verwrongen zich dus, dat het iets schrikwekkends werd, eene uitdrukking van kwaadaardigheid, die akelig was om aan te zien.
- Naar de Prinses Louise verbied ik u om te zien, of zelfs ook maar van haar te spreken, sinds uwe valsche tong een waas van dubbelheid weet te spreiden over het klaarste. Ik heb met haar gewandeld, en zij was daar met mij, dat zij u genoeg!
- Het is mij genoeg, Ridder! mijn Hemel! ik heb immers niets meer noodig, dan te weten dat gij het zoo wilt!
- Ja, ik weet wel, dat gij mij deze bekentenis ontlokken wildet; maar geloof, Mevrouw! het is geene confidentie, het is niets dan eene waarschuwing. En maak nu gebruik van hetgeen gij mijn geheim acht op de wijze die gij liefst wilt en u best dunkt;

{==8==} {>>pagina-aanduiding<<}
maar wees zeker dat dit geheim in Frankrijk niet duur zal betaald worden, en in Holland uiterst gevaarlijk is te bezitten. Ik heb geen enkelen vertrouwde in dit kasteel. Dezen morgen, toen ik verwittigd was dat de Prinses was uitgereden onder een geleide, waarbij ik mij voegen kon zonder zwarigheid en als van zelf, heb ik mij een paard laten brengen onder mijn balkon, en ben van dáár opgestegen, om de zalen of de gaanderijen niet door te gaan op het oogenblik dat men naar de mis ging, en dat altemaal om door niemand ontmoet te worden; nu zijt gij de eenige die mede weet, en als ik mij verraden zie, weet ik dus aan wie ik het te danken heb! En mijn dank zal groot en innig zijn, wees er zeker van, zoo groot als mijn hartstogt voor de Prinses!
- René! ik vergeef het u, dat gij mij dit zegt; ik weet wel dat gij mij haat, dat gij aan mij niet denkt dan met koele minachting; maar gij weet ook dat ik u niet schaden zal, niet kan! Omdat, René! omdat...
- Gij durft niet, dat is mij genoeg! Naar uwe redenen vraag ik niet! En nu van Lucienne! Ik heb oorzaak om te vermoeden, dat gij haar kwaad wilt, wees ook hiervoor gewaarschuwd: zij moge u heilig zijn, geen smet zelfs op het rein gewaad dier reine....
Mevrouw de Sourdiac geraakte zigtbaar in groote verlegenheid. - Maar, Ridder! riep zij eindelijk, als gij mij ieder middel tot intrigue ontzegt, hoe kunt gij dan willen, hoe kunt gij dan eischen, dat ik slagen zal? Lucienne is de twistappel, dien ik tus-
{==9==} {>>pagina-aanduiding<<}
schen de Fabroni's en de Koningin had willen inwerpen, en nu neemt gij mij dien uit de hand! Weet gij wel, Mijnheer de Ridder! dat ik op mijne beurt den Kardinaal van die tegenwerking rekenschap zou moeten doen, en dat zijne Eminentie weinig gediend zal zijn met allerleij protectiën en opvattingen uwer galanterie, die ook zijne zaak hinderlijk zijn?
De glimlach, waarmede de Ridder naar die woorden luisterde, was onuitsprekelijk minachtend, en er lag iets schimpends in den toon, waarmede hij antwoordde:
- Maar ongelukkige, dwaze vrouw! begrijp dan toch iets van de belangen waarmede gij speelt. Juist de Kardinaal zou u eene zulke fout niet vergeven! Iets ondernemen tegen Lucienne d'Arcy om haar te verderven, haar verdacht te maken! weet gij dan niet, dat hij in haar meer belang stelt dan in iemand van ons, dat hij haar zelf in Parijs terugwenscht, dat hij haar dáár een groot huwelijk voorbehoudt en zooras zij toestemt, ligt Frankrijk voor haar open! Weet gij dan niet, dat Fabroni juist op haar, op hare uitzigten, op hare betrekkingen, zijne hoop op terugkeer naar 't vaderland heeft gevestigd?
- Nu dan! daar de Kardinaal den ondergang van Fabroni wil, is immers mijn toeleg gansch in zijnen geest?
- Gansch niet! Fabroni gescheiden te zien van Maria, dat zeker wenscht Monseigneur! maar hij wil hem voor zich zelven als dienaar, en niet als een verstooten gunsteling, die zijne toevlugt zoekt, maar als een geacht staatsdienaar, die zich met staatswijsheid scheidt van eene kwade zaak! Ondertast gij het verschil, Mevrouw?

{==10==} {>>pagina-aanduiding<<}

- Heel goed, Ridder!.... maar zoudt gij gelooven, dat er geen andere band was tusschen den Vicomte en Lucienne dan die van het belang?
- Welke andere kan er wezen.... hij is haar voogd!
- Er is nog... liefde!
- Hoe dwaas een inval! hij, en zij!
- Maar wie is die Lucienne dan toch, dat men zich zoo veel om haar bekommert? vroeg de Markiezin met een zeker ongeduld.
- Dat kan ik u nog niet zeggen; alleen, wees voorzigtig en vergrijp u niet tegen haar! om uws zelfs wil!
- Maar, waarlijk, wat zal ik dan aanvangen, als ik alles moet opgeven, wat ik gecombineerd had? En de Markiezin deelde hem mede wat zij had ondernomen tegen Demoiselle d'Arcy en den Vicomte. De l'Espine schaterde van lagchen onder die mededeeling, en hoe pijnlijk haar dit ook zijn moest, zij voelde zich verligt en verheugd, toen zij den toorn en de bitsheid van den Ridder in eenen aanval van vrolijke luim zag opgelost. Toen zij geëindigd had vroeg ze demoedig:
- En nu wat raadt gij mij, eene andere intrigue uit te vinden, waarbij Lucienne gespaard blijft?
- Neen, laat deze blijven! 't is heel goed dat er morgen eene uitbarsting plaats heeft; zoo komen wij welligt achter het groote geheim van de Engelsche correspondentie. Ik zal dan mijn koerier niet afzenden voordat ik berigt kan geven van deze uitkomst.
- Hoe, nu gij alles weet, staat gij mij den aanslag toe?

{==11==} {>>pagina-aanduiding<<}

- Och ja, gij moet toch wat doen!
- En als nu de uitkomst noodlottig is voor Lucienne, als ik groot regt heb te gelooven, hoe zal ik mij dan verantwoorden bij den Kardinaal?
- Die verantwoording neem ik nu op mij alleen; maar begin nooit meer iets tegen haar buiten mij!
- Dat beloof ik u heilig!
- En gij zegt dan dat die leerling van Meester Honthorst beloofd heeft te doen wat zijn Meester heeft geweigerd.
- Hij heeft dien last aangenomen; meer weet ik er niet van.
- En dat kerkboekje is hem wel toe te krijgen?
- Dat is de zwarigheid niet, hij heeft het reeds. In mijne verlegenheid had ik een page der Koningin, die onder mijnen invloed staat, met de commissie belast, waarin ik zelve niet was geslaagd; ik had hem vrijheid gegeven zelfs buiten 't kasteel hulp te zoeken. Uit des jongen mensch Diedrik's woorden heb ik verstaan, dat hij het daarbinnen heeft gezocht en gevonden. Maar in eene gevangenis kan die arme knaap toch niet werken.
- Zijne gevangenis zal niet straf zijn! Laat dat aan mij over, ik ben hem toch waarlijk wel eene goede dienst schuldig! - En nu, Mevrouw! de donker valt, het zal noodig zijn dat wij terugkeeren naar 't kasteel.



{==12==} {>>pagina-aanduiding<<}

II.


Voogd en pupil.

Wij hebben ons wat overhaast gescheiden van twee personen, die toch een weinig onze belangstelling verdienden: Monseigneur de Vicomte Fabroni en Demoiselle Lucienne d'Arcy. De laatste scheen behoefte te hebben het onderhoud zonder verwijl te brengen op een hoofdpunt, althans zij sprak:
- Gij verdenkt mij, Mijnheer! ik heb het reeds dezen middag aan tafel opgemerkt! gij verdenkt mij, en zeker dat is niet goed van u, ik ben onschuldig.
- Ik verdenk uwe onschuld niet, goed kind! dan alleen van gebrek aan voorzigtigheid, en toch deze is eener vrouw even noodig, als deugd en goede beginselen!
- Maar waarin ben ik onvoorzigtig geweest, Monsignor? den ganschen ochtend heb ik gesleten met oefeningen der religie onder de leiding van een geestelijk persoon, als gij weet; in mijn vertrek teruggekomen, had ik naauw den tijd mijn vlieger af te

{==13==} {>>pagina-aanduiding<<}
werpen, en mijn haar op te strikken, of Dr. Rioland kwam reeds van uwentwege mij afhalen voor het middagmaal.
- Gij zijt dus te Naaldwijk niet met den Landgraaf van Hessen zamengeweest?
- Monsignor!
- Wees niet al te zeer gebelgd over dien argwaan, Mejonkvrouw! alles brengt mij er toe u deze vraag te doen. De Landgraaf is vroeger uit den Haag gereden dan de Koningin van Bohemen en hare Prinsessen; hij is in 't dorp Naaldwijk gezien met twee paarden, waarvan zijn page er een bij de hand hield, en toen hij hier binnenkwam, was die jonge geheimzinnige cavalier met hem, van wien wij allen meer gissen dan weten, en dien Mijnheer de Kapellaan met u in gesprek heeft gezien, toen hij u tot de mis kwam roepen.
- Maar, Mijnheer! gij laat mij dan bespieden! riep Lucienne verdrietig.
- Ik laat u gadeslaan, mijne lieve! hernam hij ernstig, en dat moet gij mij vergeven, een zoo dierbaar pand!
Lucienne zweeg verslagen.
De Vicomte zweeg ook eene wijle en hervatte eindelijk:
- Dit bewijs van uwe verstandhouding met den persoon, die zich Ridder de l'Espine noemt, en met wien de Koningin zelve geene nadere bekendheid heeft, dan dat Bassompierre hem heeft aanbevolen als een vijand van den Kardinaal, is mij zeer tegen, en te eer, daar hij een bevallig en verleidend schoon cavalier is.

{==14==} {>>pagina-aanduiding<<}

- Neen, Mijnheer! neen! wees daarop ten minste gerust, de Ridder de l'Espine is voor mij niet gevaarlijk, kan het niet zijn voor mij, want...
- Want? vroeg Fabroni uitvorschend, wat getroffen over hare plotselinge terughouding.
- Want, hij bemint eene andere, voegde zij er bij.
- Ah! is dat uwe reden tot gerustheid... en wie is de gelukkige schoone, die hem naar uw oordeel zulk eene uitsluitende passie inboezemt?
- Monsignor! dat is zijn geheim.
- Voorzeker, de kennismaking met dien jonkman oefent u in vele deugden, hernam Fabroni een weinig ironiek; maar strenger en ernstiger voegde hij er bij: - Alleen daar gij ook vóór zijne overkomst hoedanigheden bezeten hebt, op wier behoud uwe ware vrienden voor u prijs stellen, zult gij de goedheid hebben, Mejonkvrouw! die vriendschapsbetrekking af te breken!
- Maar, Mijnheer de Vicomte! als die nu zoo naauw is, dat....
- Hoe naauwer, hoe meer noodig de scheiding, arm kind! die man is valsch, hij speelt eene dubbele rol, welke dan ook, en hij schijnt mij iemand toe, die alle personaadjen kan aannemen welke hij goed acht. Voor de tooneelspelers van Mijnheer den Kardinaal is dit zeker uiterst gepast; maar in 't dagelijksch leven moet men zulke lieden mijden, ze zijn niet te betrouwen.
- Zoo gij wist hoe gij mij pijnigt met dit zeggen, Mijnheer!
- Beter nu deze pijniging, dan later groot nabe-
{==15==} {>>pagina-aanduiding<<}
rouw, mijn kind! En nu genoeg, want ik heb heden meer tegen u! Een middelaar als de l'Espine, en een minnaar als de Landgraaf, maakt de zorge van een voogd niet overbodig. Ondanks mijn wil, hebt gij heden middag zijn arm genomen op de wandeling.
- Gij hadt mij dát niet verboden, Monsignor!
- Kon ik het dan ten aanhooren van zoo velen anders verbieden dan met blik en wenk?
- Kon ik een heer als dezen weigeren? ten zij gij hem voorkomen hadt!
- Mevrouw Fabroni verhinderde mij daarin; gij kent haar zwak, wat haar nu in het hoofd speelt weet ik niet; maar zij klemde zich aan mij vast, of zij vreeze had dat ik in der haast alleen naar Engeland zou oversteken, sinds de Koningin van vertrekken spreekt; ik moest u dus laten; - maar daar gij den jongen Vorst niet bemint, hadt gij er hem den schijn niet van moeten geven, door hem gunsten toe te staan.
- Ik heb nog niet gezegd, Mijnheer! dat ik hem niet bemin.
- Maar gij weet toch wel dat een huwelijk onmogelijk is! hernam Fabroni verbleekend.
Zij ook was bleek geworden, zuchtte en zweeg eene wijl, maar hervatte toen:
- Ik had hem te spreken, Monsignor! daarom nam ik zijn geleide aan.
- En de uitkomst van dat gesprek? vroeg de Vicomte, haar scherp in de oogen ziende.
- Zoo als ik vreesde, hernam zij, met een diepen blos en met tranen in 't oog; de Landgraaf zegt

{==16==} {>>pagina-aanduiding<<}
mij lief te hebben, en spreekt daartoe vele eeden van trouw en vele gloeijende betuigingen van hartstogt, en toch heeft hij voor mij geene hoogachting genoeg om er aan te denken, dat men zulke eeden niet doet dan met aanbieding van de hand!
- Verfoeijelijk! riep Fabroni; ja, dus handelen zij, die ingebeelde jonge deugnieten! vorsten of niet, ze moesten aan de verachting der wereld worden prijsgegeven.
- Monseigneur! ik heb hem de mijne getoond! sprak Lucienne kalm en eenvoudig; maar, en hier haperde hare stem, ik beken, het was eene overwinning, die wel bang viel en zwaar.... want! ik bemin....
- Zwijg, mijne arme Lucienne! riep hij schielijk, haar de hand drukkende, en beheersch uw gevoel, want wij worden gevolgd, en het kon de persoon zijn, van wien wij spreken; hij zou uwe ontroering te veel in zijn voordeel uitleggen. Wij zullen dit gesprek vervolgen in uwe kamer.
- Zoo als gij goedvindt, Mijnheer! maar ik moet u eene vrees mededeelen: de kamers van Mijnheer en Mevrouw de Sourdiac grenzen aan de mijne; kan er ook misbruik worden gemaakt van onzen geheimen toegang, hetzij om binnen te sluipen, hetzij om af te luisteren wat wij er bespreken....
- Ik acht dat onmogelijk; niemand van het Fransch gevolg kan in het geheim zijn van deze communicatie der vertrekken, en Mijnheer van Heenvliet gaf mij zijn woord, dat van de Hollandschen geen ander dit kent dan de huishofmeester en hij zelf. Wat geeft u oorzaak tot deze vreeze?

{==17==} {>>pagina-aanduiding<<}

- Ik heb daarvoor geene oorzaak, het is niets dan eene onbestemde vreeze.
- Nu, zoo willen wij dubbele voorzorg nemen, om die niet bestemd te maken! Maar zeg mij eens, mijn kind! weet gij iets van 't voorgevallene bij de diergaarde met dien Hollandschen jonkman?
- Ik heb er niet veel van begrepen, Monsignor! maar geloof dat men hem onregt heeft aangedaan, nadat men hem tot geweld heeft gedwongen.
- Maar hoe kan de Koningin daarin betrokken zijn? zoo stoute logen te verzinnen zal toch wel niet opgekomen zijn in het brein van dat eenvoudige jonge mensch.
- Dat kan ik ook niet denken, ik onderstel dat werkelijk de Koningin hem bescheiden heeft bij de diergaarde... maar dat...
- Juist, de tegenwoordigheid der Prinses zal haar teruggehouden hebben van een eerste plan; wat wil Maria met dezen?
- Ik heb hem wel herkend, 't is dezelfde die dezen ochtend den schilder bij 't portret eene handreiking zou doen, en die de Koningin met zulke wondere, verwilderde blikken aanstaarde, toen zij binnenkwam.
- Maria heeft altijd aan allerlei lieden geheime diensten te vragen, hernam Fabroni, de wenkbraauw fronsend, als bij zich zelven; - mij verzwijgt ze belangrijke berigten, die zij ontvangen moet hebben en die haar in den uitersten drang kunnen brengen; mij verzwijgt zij het voornemen, om den Prins toebereidsels te laten maken voor hare afreis. Zij zendt Douchant naar de Staten, zonder dat

{==18==} {>>pagina-aanduiding<<}
ik weet waarom, houdt geheime beraadslaging met een vreemdeling, met een Hollander, met een schilder, en gaat zich ten laatste vernederen de diensten in te roepen van zijnen leerling. Ik beken het, dit verbittert mij, en ik zou meer zelfbeheersching noodig gehad hebben, dan ik voelde te bezitten, zoo ik mij straks in de kwestie had gemengd; ook zweeg ik, niet willende de moeijelijkheid van haren toestand vergrooten door eenige vraag of aanmerking, die licht verspreidde bij het duister dat zij scheen te wenschen.
- O! gij zijt zoo goed, zoo trouw!
- 't Is jammerlijk dat zij dat niet begrijpt als gij, mijn kind! Zij weet zelve niet wat ik haar ben. Mededeelingen, die Mijnheer de Groot uit Parijs hier in Holland aan zijne vrienden heeft gedaan, geven mij vreeze, dat de Kardinaal de Koninginne-moeder met nieuwe listen omspint, en nieuwe vervolging tegen haar heeft uitgedacht; ronde, openlijke handelwijze en omzigtigheid alleen kunnen haar redden bij zulke conspiraties van den Minister, en toch... en toch verkiest zij sluipwegen te gaan.
- Helaas, Mijnheer! soms moet men die wel nemen! vooral verdrukten, denk slechts aan mij!
- Maar uw geval, mijn kind! is gansch wat anders.
- Het belet toch niet, dat ik er door in groote moeijelijkheid raak!
- Hoe zoo? vroeg hij verwonderd, is u iets onaangenaams overkomen?
- Neen, maar de eerwaarde Heer Heijdanus zegt, dat mijne toetreding tot de gemeente openlijk dient te geschieden.

{==19==} {>>pagina-aanduiding<<}

- Is die man dol? dat kan immers niet zijn!
- Mijnheer van Heenvliet zegt dat hij gelijk heeft, en dat de aanneming tot lidmate op de wijze als wij hadden gewenscht, niet kan volstaan.
- Dan, arm kind! zult gij van uw verlangen moeten afzien! Ik kan tot zoo iets nooit mijne toestemming geven. Daarbij het zou dan niet meer buiten de Koningin kunnen omgaan, zij althans zou nooit toestemmen! zij zou u willen dwingen; zij zou zich laten vervoeren tot daden van despotisme, die hier in dit land, en vooral in zaken van religie, niet meer geduld worden, en al 't volk tegen haar opzetten zouden; de Prins zelf, indien hij ze kon verschoonen, zou haar niet kunnen redden....
- Maar ik, ik was toch gered!
- Eigenbatige! en de Koningin?
- Maar, Monsignor! gij denkt alleen op deze, en gij vergeet dat het mijn zieleheil geldt tegenover eene bekrompene opvatting van onze meesteres.
- Wij zullen daarover niet strijden, ik geloof dat gij den moed zoudt hebben martelares te worden; ik voor mij heb geleerd mijne persoonlijke begrippen van religie aan den nooddwang van uiterlijke omstandigheden te onderschikken.
- Ik ben opgevoed in andere denkwijze, Monsignor! en gij zult mij hoop ik vergunnen, het hoogste belang ook de eerste regten te geven....
- Ik zou u daarin gaarne uwen wil laten, zoo als ik altijd heb gedaan, overtuigd, dat de deugd der vrouwen door de religie moet gesteund worden, en dat een opgedrongen geloof hiertoe wis van geen baat kan zijn.

{==20==} {>>pagina-aanduiding<<}

- En toch wordt mij zulke dwang aangedaan, hernam zij smartelijk.
- Van welken dwang spreekt gij, Lucienne?
- Dat men mij telken dage de mis doet bijwonen....
- Gij hebt daarentegen ook grooter vergoeding, die u daarover troosten moet.
- Door uw goedgunstigen bijstand, ja; maar men heeft mij den twijfel in de ziel geworpen, of niet de Koningin van mijn geloof weten kan.... - Gij denkt Maria zou weten.... dat ik tot de Calvinisten behoor....
- Neen! riep Fabroni met vuur, neen, zij weet niet! en gelukkig, want wee ons beiden, zoo zij kon weten! En juist daarom is het onmogelijk hier te effectuëren wat die Mijnheer Heijdanus wil!
- Ik kan niet meer terug! Alles is op zondag aanstaande vastgesteld!
- Dan zal ik met Mijnheer van Heenvliet bespreken, om alles vooreerst te verschuiven.... en later....
- Gansch af te stellen, dat is het juist wat ik vreeze, arme ballinge die ik ben...
- Meent gij, melieve! dat het u in Frankrijk hiermede beter zou vergaan?
- Daarom heb ik ook geene groote begeerte mijn vaderland weêr te zien.
- Dat zal toch eenmaal wezen, zoo ik hope, gij weet wat men u dáár voorbereidt?
- O, Monsignor! spreek daarvan niet, dwing mij daarin niet, ik smeeke u! liever blijve ik al mijn leven....

{==21==} {>>pagina-aanduiding<<}

- In Nederland?
- Ja, Monsignor! zoo wij niet naar Engeland verreizen....
- En hoe zoudt gij dan hier blijven, ma mie? als de gemalin van den Landgraaf van Hessen welligt? vroeg Fabroni ietwat bitter.
- Dat late ik den Hemel over, Monsignor! hernam zij, het schoone vrome oog naar boven slaande; - als eene simpele Jonkvrouw misschien, maar zeker als eene eerlijke vrouw!
- Lucienne! hoor dit eene! sprak toen Fabroni, zacht maar ernstig, gij weet wat ik reeds voor u gedaan heb, gij weet niet wat ik nog voor u zal moeten, zal kunnen doen; maar gij weet wel wat ik van u wensch, wat mijn eenige eisch is, maar wat ook onvermijdelijk geschieden moet. Van het huwelijk in Frankrijk hangt zoo veel af voor u zelve, voor mij, voor de Koningin welligt, dat, al had de Prins van Oranje een zoon, die u wettiglijk huwen wilde, ik die verbindtenis voor u zou verwerpen. Zoo weinig behoeft gij het te betreuren, dat uw Landgraaf het niet meer ernstig meent. En hierover denk na, tot ik u zal komen zien in uwe vertrekken; dit zeggende, liet de Vicomte haar alleen. Zij hadden de gaanderij bereikt.



{==22==} {>>pagina-aanduiding<<}

III.


Ridder René de l'Espine en de schilder Gerard Honthorst.

Op het afgesproken uur begaf zich onze vriend Honthorst naar het verblijf, dat de Ridder de l'Espine op het kasteel in gebruik had. Het bestond uit twee ruime kamers, die in elkander liepen en waarschijnlijk slechts eene enkele groote zaal uitmaakten; althans de afscheiding was daargesteld alleen door een tapijtbehangsel, zoodat de schilder, tot wien een kamerdienaar gezegd had dat de Ridder hem wachtte, de tweede kamer binnenkwam zonder gerucht, daar zijn voetstap over een zacht tapijt heengleed en die dus niet vooruit werd opgemerkt. Hij zag dat iemand zich met eenige overhaasting verwijderde, hij zag zelfs nog eene slip van diens mantel; maar meer ook zag hij niet, niet genoeg dus om den persoon te herkennen, zoo 't ware dat die voor hem een bekende was. De Ridder zelf scheen zich noch om den gaanden, noch om den komenden te bekommeren, hij lag uitgestrekt op

{==23==} {>>pagina-aanduiding<<}
eene chaise-longue, van rood armozijn, zoo achteloos in kleeding als in houding. Mantel en kraag had hij afgeworpen; de ontbloote hals, gevuld en blank als die eener schoone vrouw, was door niets gedekt, daar bij de achterwaartsche ligging van zijn hoofd ook de goudblonde lokken wijder af neêrgolfden en die bloot lieten; het satijnen wambuis ook was losgehaakt, en door de rijke kant heen, die de opening van het fijne overhemd omzette, zag men iets van de borst doorschemeren. In de afhangende hand, waarvan alle vingers met schitterende ringen gesierd waren, hield hij een fijnen neusdoek, waarin een gulden naamcijfer gestikt en die met breede alençon-kant omzet was, zoo als eene dame zich die wenschen zou. De andere hand speelde met den kleinen zilveren reukbal, en fil de graine gewerkt, die eenige korrels muskus bevatte, eene passie van het tijdperk, waaraan zulke jonkertjes, als de Ridder zich nu toonde, welligt hun bijnaam muscadins te danken hadden. Men ziet, hoewel achteloos, de pose van den Ridder was toch vrij coquet en welligt opzettelijk dus geschikt; het vervolg zal ons bewijzen, dat deze verdenking niet onbillijk is en niet vreemd; de Ridder wist dat hij een schilder wachtte, die hem reeds een blijk had gegeven van welgevallen in zijn uiterlijk, en de Ridder wist ook, dat iemand die behaagt, altijd eene kans meer heeft tot zijn doel te komen dan een ander. En zeker niets was meer geschikt, het teêre, het vrouwelijk weeke, het jeugdig aanvallige van zijn persoon meer te doen uitkomen, dan dit volslagen gebrek aan houding, aan deftigheid, aan bezigheid, dan dit mollig neêr-
{==24==} {>>pagina-aanduiding<<}
liggen in ledigheid zonder ruste; dus scheen hij een onschuldige, spelende knaap, een zachte, lijdende jongeling, dien men niets weigeren zou, omdat hij niets belangrijks kon willen, niets degelijks vragen. Wij, die hem reeds in andere gedaante 
hebben aanschouwd, zouden den goeden Honthorst wel willen waarschuwen, dat dit een verfoeijelijk tooneelspeler is, wiens dubbele rol driedubbele verdenking wierp op hem zelven; want wij zien onzen schilder zoo verrukt en getroffen over hetgeen hij zag, dat hij vlak voor het rustgestoelte staan bleef, in eene houding van bewondering, die geene verdere betuigingen noodig had, maar die hij toch ten laatste lucht gaf door uit te roepen:
- Bij 't penseel van Rafaël! twee witte vleugelen in de plaats van de wijde satijnen mouwen, en ik had daar het model voor mijn serafijn!
- Ik neem 't compliment dankelijk aan, mijn brave konstenaar! mits ge mij niet in Dante's divina commedia te pas brengt, noch in eenigen middeleeuwschen hemel; ik blijve liefst nog wat op aarde, want ik heb er veel te doen. En op zijn arm leunende wilde hij zich opheffen; maar eene snelle beweging van Honthorst belette het hem.
- Eilieve! dat ik u bidde, blijf nog eene wijle in die rugwaartsche houding... ik stelle mij voor een tooneel te geven van den strijd tusschen goede en kwade geesten, op de wijze als de poëet Vondel die schetst. Een Luciferist staat op het punt om hem de spitse speer in het hart te drukken... maar het hemelsche wezen ziet niet naar den vijand, het slaat alleen de oogen ten hemel - en....

{==25==} {>>pagina-aanduiding<<}

- Wordt gered! dat kan goed staan op uw doek, mijn nobele Meester! maar in 't werkelijk leven heeft uw serafijn ongelijk; dat is geene goede strategie, uw dappere Stadhouder kan 't u leeren; men moet zijnen vijand niet uit het oog verliezen, hernam de l'Espine, hoewel hij intusschen de pose behield, die Honthorst van hem had gewenscht, hetzij uit werkelijken onlust, hetzij uit goedwillig toegeven aan diens verlangen. Maar Honthorst scheen wel wat ontnuchterd door de koude, aardsche opvatting van zijne gloeijende kunstenaar's phantasie, en hij sprak:
- Gij doet wel dat gij 't mij herinnert; ik ben hier niet als schilder om de genietingen der konste, maar Gerard Honthorst komt hier den Ridder de l'Espine bezoeken, en deze is, schoon van gestalte een cherub, toch inderdaad nog voor hem....
- Toch niet... Lucifer, de gezonken morgensterre! wilt gij bijvoegen? hernam deze zacht en verslagen, als wilde hij een hard oordeel verbidden.
- Neen, Ridder! ver van mij dus overijld een oordeel te vellen, alleen om mij bij beeldspraak te houden; gij zijt voor mij nog ietwat, eene Sphinx!
De l'Espine sprong op; een donkere gloed steeg hem op het voorhoofd; daarna verbleekte hij; even lichtte er eene zonderlinge flikkering uit zijn oog, dat gansch geene serafijnsche was, en die het diepe blaauw tot groenachtig grijs verkleurde; snel echter herstelde hij zich, wierp zich terug op zijne rustplaats; maar nu zittende, en de hand tegen 't voorhoofd drukkende, als moest hij daar eene pijnlijke gewaarwording bezweren, sprak hij:
- Het is zoo, ik moet u een raadsel schijnen; maar herinner u dan ook, dat ik u hierheen heb

{==26==} {>>pagina-aanduiding<<}
genood om er u de oplossing van te geven, in zooverre althans als ik het zelf kan! want niet velen zijn het zoo weinig over zich zelven eens als ik!
- Gij hebt gelijk, Heer Ridder! mijne beschuldiging was te voorbarig; ik ben hier om te hooren, om ingelicht te worden, en eerst daarna mag ik mijne opinie vestigen.
De l'Espine bragt nu met een paar gracieuse bewegingen zijne kleeding wat in orde, schudde zijne blonde lokken ter zijde, die geene andere zorg noodig hadden, om met nieuwe bevalligheid zijn gelaat te omhullen, en sprak toen gul en minzaam:
- Wil vergeven! ik stoorde daar ook al te wreed uwen konstenaarsdroom, ware die droom ook maar ietwat minder bovenaardsch geweest, hadt gij mij nu maar eene andere figuur voorbestemd, pardieu! Gij schildert toch Grieken en Romeinen, waarom kon ik u niet dienen voor... een Alcibiades bij voorbeeld, of den jongen Phaon, of iets in dien smaak!
- 't Is waar, maar, mijn goede Ridder! ik had dat andere noodig.... en uwe schoonheid had meer dat eigenaardige....
- Ik ben intusschen blij dat zij wat indruk op u heeft gemaakt, mijne schoonheid, als gij het dan zoo noemt; dat geeft mij wat hoop om te slagen, want ziet gij, Mijnheer Honthorst! ik heb volstrekt noodig u te verleiden.
Honthorst glimlachte lustig, als iemand die niet heel bang is voor zulke beproevingen.
- Vooraf mag uwe Edelheid gewaarschuwd zijn, dat ik nog al vrij wel tegen allerlei soort van tentaties gewapend ben.

{==27==} {>>pagina-aanduiding<<}

- Toch niet tegen de mijne, zoo ik verhope.... En nu eerst eene vraag, zijt gij gehuwd, Meester Honthorst?
- Neen, Mijnheer de Ridder!
- Waarom niet?
- Dat is eene wondre vraag, Mijnheer! daarop ik zoo menigte van antwoorden zou konnen geven, dat al onze tijd verloren ging, want, lieve deugd! uit hoe vele oorzaken kan een man vermijden zulk een naauwen en onverbrekelijken band aan te gaan!
- Gij wilt mij de uwen daarvoor dus niet meêdeelen?
- Volgaarne! ze zijn niet wijdloopig, ziet gij; ik voor mij houde het daarvoor, dat de konst eene zeer naijverige meesteresse is, die zich niet wel gediend acht, als zij eene mededingster naast zich ziet, en hoe gering de faveur ook moge zijn, die de godin Pictura mij betoont, ik heb die altijd de meerdere geacht, en geene aardsche godesse nevens haar mijne hulde kunnen bieden.
- Zoo hebt gij dan nooit bemind?
- Och ja wel! zoo goed als een ander; te Rome en elders.... weet ik het zelf meer hoe en waar!
- Ja, maar dan toch hebt gij geene passie gekend, geene waarachtige passie, die met haren gloed de ziele verteert, en die menschen omtoovert in engelen of duivelen, naar dat zij verzadiging vindt of, bij onthouding, alle vlammen harer verwoedheid naar buiten doet uitslaan! sprak de Ridder plotseling, zoo opgewonden, dat de goede Honthorst die opwinding verdacht, en met kalmen eenvoud antwoordde:
- Neen, Mijnheer de Ridder! in trouwe, zoo

{==28==} {>>pagina-aanduiding<<}
iets heb ik nooit gekend noch ondervonden; ik heb mij altijd voor uitersten gewacht.
- Ziedaar mijn ongeluk! - riep de Ridder verslagen, ik had juist van een konstenaar beter gehoopt; nu zult gij mijnen hartstogt niet konnen verstaan, niet willen dienen!
- Begin altoos met te zeggen waarvan sprake is; wij kunnen later zien wat ik doen zal, want, Ridder!... ik zou van u hooren, en niet gij mij ondervragen!
- Gij zijt in uw regt, mijn nobele konstenaar! daarom begin ik met u te wijzen op mij zelven, op mijne gebreken - ziet gij! ik ben niet slechter dan een ander; maar ik heb een groot ongeluk, ik ben mijne passiën geen meester.
- Met uw verlof, nobele Ridder! dat is geen ongeluk, maar eene jammerlijk groote fout; in dat geval zijt gij niet geregtigd van u zelven te zeggen, ik ben goed of kwaad, daar gij onder de afhankelijkheid zijnde van iets anders dan u zelven, niet wel voor die meesters kunt instaan!
- Juist, dát wilde ik zeggen, zij hebben mij dikmaals wegen doen gaan, die ik uit mij zelven niet zou gekozen hebben....
- Zooveel te erger, Mijnheer! alleen wat zal ik met die bekentenis. Ik ben geen filozoof noch zieleherder, dat ik met uwen aard en karakter ietwat noodig heb; wie gij zijt en waarom gij hier zijt niet als een der gewone edelen van de Koningin, is wat mijne belangstelling wekt.
- 't Is om daartoe te komen, dat ik dus aanvang; de heftigheid mijner passiën moge hare ontschuldiging vinden in mijne afkomst, want ik heb

{==29==} {>>pagina-aanduiding<<}
een groot Vorst tot vader gehad, en van zijne erfenis is niets mij zoo ruim toebedeeld, als zijne gebreken.... zelfs niet zijne trekken.
- Een Vorst? edele Heer! vroeg Honthorst een weinig ongeloovig.
- Een Koning! en zelfs een Koning, die het niet van naam alleen was, zoo ge anders Hendrik IV dien rang toekent!
- De goede Koning Hendrik IV zou uw vader zijn, Monseigneur? en de Koningin Maria is dus...
- Mijne natuurlijke vijandin... want gij begrijpt toch wel dat zij niet mijne moeder is?
- Ja, ik begrijp, gij zijt zoon van Hendrik IV, op de wijze van Mijnheer César de Vendôme, Hertog de Beaufort?
- Juist, alleen daar mijne moeder niet Gabrielle d'Estreés heette, en niet de behendigheid had zich tot Hertogin te laten verheffen, maar in tegendeel den sluijer eener non over zich heen trok om zich te verbergen, ben ik geen Hertog geworden, maar eenvoudig Ridder René de l'Espine, de naam mijner moeder, waaraan wijlen zijne Majesteit, mijn vader, een klein Riddergoed in Bretagne verbond, met eenige inkomsten, die mij tot een rijk particulier zouden gemaakt hebben, zoo mijne eerzucht niet naar wat beters had gestreefd; maar zich Koningszoon te weten, en niets dan gewoon edelman te mogen gelden, is geen wenschelijk lot; ik althans droeg het met wat ongeduld, vooral toen de dood van den Koning mij alle uitzigt benam, om het door eenige schitterende fortuin verbeterd te zien. Ik kreeg nog mijne opvoeding in het huis van den Maarschalk de Bassompierre,

{==30==} {>>pagina-aanduiding<<}
toen reeds die ramp mij en Frankrijk trof, en Mijnheer de Bassompierre, die mij uit vriendschap voor den Koning in zijn huis had genomen, bleek na diens dood nog meer de vriend te zijn van de Koninginneweduwe, hetgene maakte dat men mij duldde, maar, onder voorwaarde, dat ik alles dragen zou wat men goedvond mij op te leggen.... en als ik u gezegd heb, ik was noch door afkomst, noch door karakter uiterst lankmoedig; toch daar ik gansch alleen op de wereld was, nog te jong om op mij zelven te staan, leed ik en streed ik wat ik kon.... niet altijd was de uitkomst van den strijd in 't voordeel mijner aanvallers, maar evenmin in het mijne, omdat die niet geheim bleef, een van die triumfen kostte een jongen edelman van de Koningin het leven... en... ik zou daarvoor het mijne hebben moeten afstaan, zoo vrijwillige verbanning mij niet had gered... en nog iets... de ongelukkige verhouding der Koninginnemoeder met haren zoon, hetgene maakte, dat de vijandschap van Bassompierre mijne gunst werd bij den Koning en bij den Kardinaal! daarbij kwam nog, dat ik in 't voorbijgaan allerlei kleine en groote geheimen had opgevangen, die hunne wigt aan goud gelden mogten bij een eersten Minister als Richelieu, en een Koning als onzen genadigen Heer Lodewijk XIII, en die toevallige kennis werd mij als degelijke dienste toegerekend....
- Vergeef mij, edele Heer! maar mij dunkt, de zoon van uw vader had zijn land op andere wijze voegelijker gediend!
- Hoe gij waar spreekt! riep de jonge man opeens met een gloed van schaamte op 't voorhoofd,

{==31==} {>>pagina-aanduiding<<}
terwijl zijne oogen glinsterden van een helder vocht; alleen bedenk dat een knaap van mijn leeftijd, tot niets dan intrigue opgevoed, en bij wien iedere opbruising van een edel gemoed met straf en smaad werd uitgebluscht, die zich niet eens een denkbeeld kon vormen van een anderen cirkel, dan dien, waarin men hem rondvoerde. Ik beken dat ik nooit op andere wijze goed en kwaad heb leeren scheiden, dan door het nut of de schade, die de dingen aanbragten, en de winst of het nadeel dat men er van wacht.
- Maar nu toch, Ridder! nu toch, hebt gij dien geest der onderscheiding gekregen?
- Ja, tot mijne groote spijt! want ik ben niet meer bij magte daarmede nu mijn voordeel te doen.
- Dat is wel zeer klagelijk, Mijnheer de Ridder!...
- Lacy! mijn brave konstenaar! zoo is het nu eenmaal; laat klaagtoonen rusten, en daarbij, ik ontaard niet zoo ver als gij denkt, mijn koninklijke vader was een liefhebber van valsch spelen, hetzij in de politiek, hetzij met den teerling! en ik... speelde niet eens valsch, ik veranderde slechts van partij, iets waarvan hij mij ook het voorbeeld had gegeven....
Honthorst wist niets te antwoorden aan den zoon, die met zulk eene mengeling van spot en loszinnigheid zich op zulk een vader beriep; hij zeide alleen:
- Ridder! er zijn redenen, waarom ik zeer naar het verdere verlang, zou 't u believen voort te gaan?
- De Kardinaal wi de mij eerst bij den Koning de rol laten spelen van Luynes en den Markies de Barabas, die nu Mijnheer de Cinq-Mars zoo schitterend vervult; maar als men zoo hoog wil staan,

{==32==} {>>pagina-aanduiding<<}
achte ik dat men vaster moest staan, dan de Koning het zijnen gunstelingen toelaat, en ik verkoos niet eene wijl blinkende ster te zijn om welhaast te verschieten, en ik nam liever de plaats, die mij geboden werd in het huis van Monsieur.
- Maar ik heb wel gehoord, dat het lot van de vrienden des Hertogs van Orleans niet zooveel veiliger is dan dat van de vrienden des Konings.
- Minder veilig, Mijnheer! veel minder veilig! alleen ik werd daartegen behoed door geheime voorzorge.... ik wist de vriendschap van den Kardinaal te behouden, terwijl ik vriend en vertrouweling werd van Monseigneur Gaston.
- Mijnheer de Ridder! gij gaaft dáár blijke van zeer zeldzame behendigheid, sprak Honthorst met wat ironie, want hij was overtuigd dat alleen verraad en bespieding zulke uitkomst kon daarstellen.
- Wat zal ik u zeggen.... ik stelde meer belang in Frankrijks rust en in die van den Koning, dan in het welgelukken der hersenschimmige plannen in het hoofd van den Prins opgekomen, of liever in dat van den Maarschalk d'Ornano, zijn opvoeder en den grooten leider zijner daden. Ondanks al zijne wisselingen en de lotwendingen, bleef ik Gaston ter zijde, en mij dankt hij het, dat hij nog leeft en betrekkelijk vrij is, want ieder zijner luchtkasteelen hielp ik instorten, vóór hij eigenlijk aan 't bouwen was, en de Koning had hem niet kunnen sparen, zoo sommige zijner plannen tot de rijpheid der uitvoering waren gekomen; maar eene ongelukkige botsing van ons beider hartstogt op hetzelfde voorwerp, en waarbij de dame mij gunstiger bleek dan

{==33==} {>>pagina-aanduiding<<}
hem, maakte Gaston voor al het overige blind. Hij wendde zich tot den Koning, en begeerde niets minder dan mijn leven in ruiling van het gestolen hart... als ik u nu zeg dat Monsieur zeer goed wist wie ik was, dan zult gij begrijpen dat dit blijk van broederlijke liefde mij verder van iedere verpligting ontsloeg. Intusschen zijn goedhartig verlangen vond geen gehoor; de Kardinaal meende dat voor het tegenwoordige tijdperk de gunst der dames wat te duur betaald was met het leven; hij besliste dat de uiterste wraak, die men tegen mij oefenen kon, verbanning was; maar daar hij zelf verbitterd was over mijne onvoorzigtigheid, die hem van een trouw dienaar beroofde, vond hij gepast van zijne zijde de ballingschap te verzwaren door de armoede, hij ontnam mij de inkomsten van mijn riddergoed en het jaargeld, dat mij door Koning Hendrik was toegelegd, liet hij intrekken. - Ik zal u niet behoeven te schetsen den toestand van een' edelman van mijne afkomst, zonder eenig middel, niet enkel om zijn rang op te houden, maar zelfs om te leven; de Kardinaal had mij zwaarder gestraft dan mijn koninklijke broeder zelf had kunnen gissen! Bij zulke gelegenheid kiest men altijd eene wanhopige partij: ik.... verzoende mij met Bassompierre, dat te ligter was, daar de Koninginnemoeder verbannen was en zonder invloed in Holland reisde....
- Ik meende dat de Maarschalk ingekerkerd was!....
- Ja, te Vincennes; men heeft hem verwikkeld in den val van Chalais; maar er is altijd middel om

{==34==} {>>pagina-aanduiding<<}
in eene gevangenis te komen: er uit... dat is wat anders, dat heeft grooter bezwaren in, gelijk Mijnheer de Bassompierre en de anderen nog altijd ondervinden....
- En gij kost in- en uitgaan?
- Als trekvogel! och ja wel! de Kardinaal gunt soms zijnen gevangenen de verstrooijing van 't gezellig onderhoud; maar daar wij van gevangenen spreken: stelt gij belang in dien armen jongen man, dien men uw leerling noemt, en dien de Prinses van Oranje in hechtenis heeft laten nemen?
- Overzeker! groot belang, Heer Ridder! zoo zeer zelfs, dat ik rust noch duur zal hebben vóór en aleer ik hem veilig en wel buiten 't kasteel zal zien.
- Vooreerst zal dit nog niet zijn; hij is nu veilig, al is het niet volkomen zóó als hij wel wenschte.
- In trouwe! ik acht hem dáár beter dan in vrijheid binnen deze muren.
- Zijne vrijheid gaf u dan onrust?
- Meer dan deze kerker, ik wil het bekennen; een avontuurlijk jonkman vol van fraaije sentimenten en ijdele inbeeldinge in eene plaatse waar....
- Zoo veel avonturen omgaan! En hij is er wel de man voor zich er onbesuisd in te storten, en zich wat rouw en onhandig te gedragen, als hij er in is; ik spreek hier met kennis van zaken.... maar toch kan hij redenen hebben om de vrijheid verkieslijk te vinden, en als gij dat even verkieslijk mogt achten als hij zelf... ik ben, zoo gij ziet, in kerkers gewoon; die van de Prinses van Oranje op Honselaarsdijk zal wel zoo zwaar niet te openen zijn, als die van zijne Majesteit Lodewijk XIII te Vincennes, en dus re-
{==35==} {>>pagina-aanduiding<<}
commandeer u aan mij, en gij zult geholpen wezen.
- Het heeft nog geene haast, zeî Honthorst droogjes; maar uwe mededeeling is onderbroken....
- 't Is waar ook; de verzoening met Bassompierre dan, bragt mij juist dat wat ik noodig had, en wat hij alleen mij kon geven, brieven van aanbeveling aan de Koninginne-moeder, waarin natuurlijk geene melding werd gemaakt van mijne vroegere verhouding tot haren zoon Gaston, en nog minder van de catastrophe, die mijne verwijdering uit Frankrijk noodig maakte, maar wel van de vijandschap des Kardinaals, de beste en eenige recommandatie, die men noodig heeft bij Maria de Medicis. De ergernis, die de persoon van den kleinen jonker René somwijlen bij haar had opgewekt, was sinds lang door andere en ernstiger indrukken afgesleten, en in den Ridder de l'Espine zou zij dezen niet meer herkennen, of, indien al, ten minste dulden. Het eerste is geschied; zij herkende mij niet, en zoo ben ik hier, niet van 't gevolg der Koningin, en toch.... onder hare vleugelen, niet door haar bemind, maar geduld, mijnen weg gaande, zonder haar in den weg te zijn.... ziedaar mijne stelling hier aan dit kleine hof. - De Ridder zweeg en zag voor zich, als overwoog hij hoe hij verder zou gaan; maar Honthorst, wien het toescheen, dat hij van omweg tot omweg sprong, om de hoofdzaak te vermijden, en die nog door niets van hetgeen hij gehoord had tot hoogachting of vertrouwen was gestemd, besloot de l'Espine te dwingen zich uit te spreken, door regt op het groote vraagstuk af te gaan.

{==36==} {>>pagina-aanduiding<<}

- Maar mij dunkt, mijn nobele Ridder! uw lot is alles behalve een verzekerd, en zoo dat der Koningin wisselend is, welke vastigheid kan het uwe hebben? en ik zie niet hoe gij onder dien druk, en geene snoode verleiding bedoelende, eener Vorstin het hof durft maken.
- Dat zou een man kunnen invallen, om op die wijze zijn lot te vestigen.
- Ja, maar vergeef mij, dan is uwe keuze niet gelukkig: een kind van vijftien jaar, afhankelijk van hare moeder, die weêr afhankelijk is van den Prins, van de Staten en van wie al niet...
- Ook bouwe ik daarop niet, ook heb ik niet gekozen, maar ben, helaas! in den vuurstroom der hartstogten gevallen, zonder mijn wil; want met waarheid kan ik u zeggen, deze passie hier hindert meer mijne zaken, dan dat zij die vooruitzet; maar wat mijne uitzigten betreft, die zijn beter dan gij denkt. Toen de Kardinaal vernomen had, welken stap ik had gedaan, en werwaart ik mij heen begaf, liet hij mij tot zich roepen, en verzocht mij hem hier in Holland zekere belangrijke diensten te bewijzen: wie weigert Richelieu als hij vraagt waar hij bevelen kon, en te eer als hij een groot loon stelt op het volbrengen! Herstelling in hetgeen mij ontnomen was lag niet in zijn plan; maar vergoeding met winst verzekerde hij: - de Koning Hendrik kan er moeijelijk weêr toe gebragt worden voor mij te doen, wat hij voor de Beaufort had gedaan; maar er waren genoeg bewijzen voor mijne afkomst, om Lodewijk XIII regt te geven, te doen wat zijn vader had verzuimd; en de Kardinaal beloofde dit.

{==37==} {>>pagina-aanduiding<<}
Een hertoglijken titel! een grondeigendom om dien op te houden! er zijn er nu genoeg open door de verbanningen en de verbeurdverklaringen van de laatste jaren, en wat dunkt u, zou eene Prinses, zoo als Louise van Bohemen er eene is, beroofd van alle regten en voordeelen van haren rang, gansch afhankelijk van de gunsten van anderen, dan zoo slecht eene zaak doen, als zij haar lot vertrouwde aan eenen Hertog, zoo als ik dan zou wezen?....
- Wat zal ik u zeggen, Ridder!... vooreerst zult gij nog eerst zulk een Hertog moeten worden... dan...
- O! maar dat is zeker, zoo zeker of ik het reeds had. De diensten, die de Kardinaal van mij vraagt, heb ik alreede bewezen, en zal die verder volbrengen... en moge hij weifelachtigen vrienden geen woord houden, trouwe dienaren kunnen op hem rekenen.
- Toch, Ridder! twijfel ik of de trots der Stuarts de vereeniging mogelijk zal vinden van eene kleindochter van Jacobus I met een zoon van Hendrik IV, voor wiens geboorte het geschut van de Louvre geene honderd en een salvo's heeft gegeven.
- Zoo zal men honderd en een salutschoten doen op den dag van 't huwelijk, en dat brengt alles weder in 't effen!
- Mijnentwege mag dat zijn, mijn nobele Ridder! maar vergeef mij, ik heb nog geen goed oog op uitzigten dus vèr verwijderd.
- Niet zoo vèr verwijderd toch! voordat de Koningin Maria van hier verreist, moet alles beslist zijn, mijn lot, als het hare.
- Beslist voor u, wat dan eigenlijk?

{==38==} {>>pagina-aanduiding<<}

- Mijne verbindtenis met de Prinses Louise.
- Gij gelooft dan in vollen ernst aan de vervulling van die hersenschim?
- Mijnheer Honthorst! gij onderwijst de Prinses Louise in de teekenkonst, is het niet zoo?
- Zoo is het! haar, en al de andere vorstelijke kinderen der Koningin Elisabeth; maar wat komt dat hier te pas?
- Welken tijd en welken dag zult gij als zoodanig met haar zijn?
- Het zou moeten wezen morgen in den namiddag, zoo het uitstapje naar Honselaarsdijk geene verschikking brengt in de les.
- Goed! vraag haar dan onder vier oogen, of zij twijfelt? ook slechts twijfelt, hoort gij, aan de zekerheid van die verbindtenis? en gij zult uit haar antwoord welligt een vertrouwen scheppen, dat ik u niet geven kan, naar het schijnt!
- Ik twijfel geenszins aan u beider goeden wil! glimlachte Honthorst; ik twijfel alleen aan de overmagt der omstandigheden en der relatiën, die met dezen goeden wil botsen zal.
- Maar voor de vastheid er van zich zal moeten breken! - Ik zeg u dit, Meester Honthorst! de stroom mijner passiën laat zich door geene hindernissen breken, en de Prinses Louise zal mij behooren, of niemand!
- Dat kan eene vijftienjarige ligt beloven.... maar houden....
- Gij zult het zien! mijne bruid of de bruid der kerk.
Honthorst lachte.

{==39==} {>>pagina-aanduiding<<}

- Grij vergist u, Ridder! gij zijt niet in een Roomsch land, waar zulke expressiën geldig zijn; hier bij ons gaan de jufferen niet meer in kloosters, en herinner u dat de Prinses herkomstig is uit het vaderland van den Heidelbergschen Catechismus, en zeer ijverig hare Protestantsche geloofsbelijdenis leert, onder de leiding van den eerwaarden Heere Rivet, beroemd godgeleerde en gouverneur van den jongen Erfprins van Oranje.
- En houdt gij den Heere Rivet voor een apostel, die zijne neophyten tegen apostasie verzekert? vroeg de l'Espine glimlagchend.
- Een antwoord op zoodanige ijdele vraag kan ik niet geven, en vergeef mij, door de vreemdheid van alles wat gij mij zegt, heb ik nog gansch niet konnen onderscheiden waartoe het eigenlijk aan mij is gerigt!
- Voorwaar, ge zijt beter konstschilder dan politiek! ge zoudt anders doorzien hebben, dat ik u dit alles mededeel om u te bewijzen, dat ik eenig regt heb om uwe diensten te vragen, en hoe noodig het is dat gij mij die niet weigert.
- In trouwe! dat laatste is niet tot mijn verstand gekomen.
- Nu dan! zoo gij weigert ons te dienen, de Prinses Louise en mij, ons tot hulp te strekken, dat wij elkander kunnen zien, en met elkander correspondentie houden, om onze zaken te overleggen en te regelen, is de Prinses Louise verloren!
- Ik zou achten dat bij zulke onvoorzigtigheid van mijne zijde die uitkomst juist moest verkregen worden!

{==40==} {>>pagina-aanduiding<<}

- Minder dan, meent gij, zoo wij tot de wanhopigste stappen, tot de hulp van bedienden, tot het omkoopen van hofjuffers en kamervrouwen overgaan?....
- Neen, doch, mijn nobele Ridder! ondanks al de drift uwer passiën zult gij voorzigtiger zijn. Gij schijnt mij wijzer en meer welberaden dan gij u toonen wilt!
- Ik zeg u neen! ik heb geen goed beraad, ik ken geene rede als de passiën mij voortdrijven... en de jonge man stampte met den voet van ongeduld.
- Dan zult gij haar een dam stellen, mijn brave jonge Heer! hernam Honthorst zeer kalm.
- Stel den oceaan een dam, als hij zich bij fellen storm over het strand werpt, stel de vlam perk, als zij eens uitgebroken haar voedsel vraagt, en haren weg neemt zonder rede of oordeel! en zoo gij dat niet kunt, vraag dan ook niet van mij....
- Al wel, al wel, mijn schoone Jonker! maar gij weet doch zoo goed als ik, dat een Christenmensch zich niet gelijken mag bij woedende elementen, en luister - des schilders stem werd voller en ernstiger, hij stond op en legde zijne hand op den schouder van de l'Espine, die zitten bleef, - en luister! doe niet al te veel uw uiterste vermogen, om u dus in gloed te zetten voor mij; wij konstenaars die, lacy! de matte gezonkenheid kennen, die op overspanning volgt, wij verpijnen ons somtijds ook tot die valsche opwinding, daarmeê we de echte bezieling der konst willen aanvullen, waar die ons gebreekt; zulk valsch vuur brengt slechte konst voort, als gij denken kunt, en wie het kent onderscheidt het ligt; ik bevinde u

{==41==} {>>pagina-aanduiding<<}
ietwat in denzelfden toestand van hart; 't is mogelijk dat gij liefde hebt voor de jeugdige Vorstin, zij is levendig genoeg van aard en minnelijk te over van wezen; maar het is niet waar, dat die liefde u dus fel overmeestert als gij klaagt, en ik geloof veeleer dat gij te luider krijt, naar mate gij minder pijn voelt.
De Ridder scheen willens op te springen met een toornigen uitroep; maar plotseling hield hij zich in en zeide alleen, mat, neêrslagtig, en werkelijk verbleekend:
- Het zij dán, gij hebt ons lot beslist: voor eere moeten wij schande kiezen, voor den ridderlijken weg, dien der list, in plaats van vreugde en geluk, winnen we ligt smart en ellende. Ik zal Louise ontvoeren!
- Gij zult wijzer zijn; al schijnt gij nog zeer jonk, in ervaring zijt gij rijp; bij ons te lande is een man van 25 jaar tot zijne meerderjarigheid gekomen, volkomen verantwoordelijk dus voor zijne daden; het eenvoudigste burgermeisje misleidt, rooft, of trouwt men hier niet zonder tegenstand, en zoo het geschiedt, wordt het tot de uiterste rigueur van regten vervolgd en gestraft, en eene koninklijke Prinses, wezende onder bescherming van den Prins van Oranje en van de Staten dezes lands, zooveel te minder; gij zult dus uw goed verstand gebruiken en ter regter tijd stilstaan, en zoo ik u raad schuldig ben, oordeel ik dat het van nu af reeds niet ten ontijde is....
- Mijn goede Meester schilder! uwen raad heb ik niet van doen, uwe hulp, dat is wat anders....

{==42==} {>>pagina-aanduiding<<}
en ziehier wat ik vooreerst van u verlang. Uit een klein fluweelen armtaschje, dat naast hem op de rustbank lag, nam hij een prachtig horlogie, en gaf het Honthorst, terwijl hij zeide: - Steek dit bij u, en morgen of overmorgen, als gij bij de Prinses zijt om haar les te geven, haalt gij het uit, en legt het bij u neder in plaats van het uwe!
- Dat zou mij slecht baten, om mij het afloopen van 't lesuur aan te wijzen, want het staat stil, sprak de schilder, na het gezien te hebben.
- Daarvan is juist ook geene sprake, hernam René, even glimlagchend, - zijt gij met de Prinses ook soms onder vier oogen?
- Dat gebeurt uiterst zelden.
- Nu 't is hetzelfde; Louise zal 't horlogie opmerken, in de handen nemen, bewonderen; misschien zelfs zullen hare kleine vingers spelend ietwat den wijzer verzetten, en het dus u teruggeven. Gij dan, breng het mij; dezelfde moeite zal ik u welligt nog een paar maal moeten vergen en daarna....
- Ga niet verder, Ridder! kort en goed, die zaak is mij te schuins, ik begeef mij daar niet in!
- Ge wilt dus dat ik mij tot een ander wende?
- Dat zou dan door omkooping moeten zijn; maar gij zult dat niet doen!
- Toch wel! of zoudt gij 't mij beletten?
- Zeer zeker....
- Dus denkt gij op verraad?....
- Bylo! als gij peist op omkooping!
- Omkooping en omkooping is twee, mijn goede Heer! als men dat middel in 't groote gebruikt, krijgt

{==43==} {>>pagina-aanduiding<<}
het ander aanzien en wordt het transactie.... bij voorbeeld op deze wijze, - en met eene achtelooze beweging nam hij eene kleine portefeuille, en haalde er een toegevouwen papier uit, waaraan twee zegels gehecht waren: - ziehier bij voorbeeld een credietbrief van zijne Eminentie den Kardinaal de Richelieu op een handelshuis te Amsterdam, kent gij het huis? gij kunt dan oordeelen of het goed is.... Hij gaf het Meester Gerard, die nu een uitroep van verwondering niet weêrhouden kon. Het was aan 't kantoor van Geurt Adriaansz. en het crediet liep tot een millioen fransche kroonen.
- Gij ziet, vervolgde René koeltjes, of hij den uitroep van Honthorst niet had opgemerkt, in zoover goud invloed kan geven, kan ik eenigen invloed oefenen ook zelfs in Holland....
- Maar de Kardinaal zal u die som niet hebben toegelegd, om uwe eigene liefdezaken voort te zetten?
- Ik heb van die som geene rekenschap te geven, de diensten die zijne Eminentie van mij vergt, zijn van eenen aard, die zich moeijelijk op de Kanselarij van Frankrijk laat opteekenen, terwijl toch de eerste Minister er zeer noode de vruchten van missen zou; het is aan mij om te zien hoe ze bewezen moeten worden: indien ik nu oordeel, dat de zaken van mijnen Meester best gevonden worden, als ik hier aan 't Stadhouderlijk hof eene positie win, en verbindtenissen maak, die mij hier vaster en hooger plaats geven, en zoo ik daartoe een half millioen kroonen besteed om.... doorluchtige personen van 't Prinselijk gezin gunstig te stemmen voor mijn

{==44==} {>>pagina-aanduiding<<}
persoon, b.v. eene hulde aan de prinses van Oranje in zeldzaam en uitheemsch toiletgarnituur, of in diamanten konstig gezet, of van ongemeene waarde, eene hulde, die, zoo men zegt, harer Hoogheid de Gravin Amalia niet ongevallig is, of zoo ik, als hoffelijk cavalier, mij aanbood tresorier en betaalmeester te wezen voor de Koningin van Bohemen zelve, wier financiën, naar de sprake gaat, ietwat in verwarring zijn. Wat dunkt u, zouden dat mij ook hulpmiddelen zijn, om de Prinses Louise te naderen, zonder dat iemand nog van omkooping kon beticht worden?....
Honthorst zuchtte en werd bleek.... - Wat gij daar zegt is zoo waar, Ridder! dat.... het mij uiterst bevreemdt, hoe gij, ondanks dit, nog mijne hulp wenschelijk kunt achten en die noodig hebt?
- Wat zal ik u zeggen? ik heb van mijnen Meester den Kardinaal geleerd, de groote heroïsche middelen niet aan te wenden, dan in den hoogsten nood, en om met zoo weinig mogelijk, zoo veel mogelijk af te doen. - Omkooping van bedienden is een ligt middel, maar een gevaarlijk tevens, en dat ik, om Louise te sparen, liefst vermijden zou; wat nu is eenvoudiger en meer natuurlijk dan de tusschenkomst van een vriend.... een meêwarigen vriend, die in den nood der gelieven toetreedt, hen bewaart zich door uitersten in 't verderf te storten, hen zachtelijk zonder groote schokken of feiten, die te openlijk spreken, tot hun doel voert, in ieder geval voor de vreeselijkste wanhoop veiligt.... en het gelaat van den jongen edelman had onder dit spreken de roerendste uitdrukking aan-
{==45==} {>>pagina-aanduiding<<}
genomen; hij hief zijne wonderschoone oogen smeekend naar den schilder op, en had in 't vuur van 't spreken beide zijne handen omklemd, als wilde hij hem door zulken drang tot toegeven bewegen; maar de houding van Honthorst bleef strak, zijne trekken bedenkelijk en hij antwoordde alleen:
- Ik kan die vriend niet voor u zijn, Ridder! mogelijk, zoo ik niet tot de Prinses in betrekking stond, zou ik minder bezwaar zien in dit alles, en een beter betrouwen hebben op.... maar nu.... eene leerlinge is aanvertrouwd goed, en....
- Vooral om harentwil mogt gij mij niet weigeren: Louise is op eenen weg, waarvan zij niet kan terugkeeren, zij moet vooruit, hare jeugd en mijn hartstogt hebben ons sneller en verder gevoerd, dan het moest, zonder voorkennis en hope; ik heb de geschreven bewijzen harer teêrste minne, wij hebben trouwbeloften gewisseld; voor zulke vermetelheid kan men geene vergiffenis wachten, dan door de eenige daad die ze wettigt. Ik moet Louise raadplegen over de wijze om de bescherming en voorspraak te verkrijgen van een doorluchtig persoon, die van deze zaak aan de Koningin van Bohemen de eerste opening zou geven; ééne vraag heb ik Louise nog te doen, één antwoord te hooren, eer ik met rust en vastheid kan handelen, en die vraag, en dat antwoord zouden gewisseld zijn bij de diergaarde, heden middag, zoo uw onhandelbare leerling zich niet tot hindernis had gesteld; maar gij zult dit ons vergoeden, niet waar, gij zult het? want gij weet nu alles - alles, en een zulke vertrouwde zal toch wel een willige bondgenoot zijn!

{==46==} {>>pagina-aanduiding<<}

- Dat is het ergste, Ridder! dat ik alles weet, riep Honthorst in de hoogste verlegenheid, en mijne beste compositie gaf ik er om, dat ik niets wist, want ik kan u geen bondgenoot zijn, en.... en.... ik weet nog niet of ik vrijheid zal vinden onvoorwaardelijk geheimhouding te beloven.
Snel en heftig liet nu de edelman de handen los, die hij tot hier toe als die eens redders had vastgegrepen, stond op met zekere woestheid, en plaatste zich tegenover Honthorst met eene zoo gansch veranderde uitdrukking van gelaat en houding, dat de schilder, die toch op zoo iets had kunnen verdacht zijn, ontzet ietwat achteruit week.
Felle toorn en bitse dreiging flikkerden uit zijne oogen, terwijl hij sprak met eene mengeling van ironie en bitterheid die onbeschrijfelijk is.
- O, gij gelooft u een wijs en voorzigtig man, en gij gelooft een ander dus onwijs en dus onvoorzigtig, dat hij zijne geheimen in eenen afgrond zou geworpen hebben, zoo hij geene zekerheid had gehad dien te kunnen sluiten! O gij hebt in mij den jammerlijken dwaas kunnen zien, die zijne geheimen uitvent aan eenen vreemde, zonder er even wigtige voor te hebben ingeruild! O, gij gelooft dat het u vrijstaat mij te dienen of niet te dienen naar uw teeder geweten beslist! Ik zeg u: gij kunt niet meer achteruit, gij hebt mij niet meer te weigeren en om het u te bewijzen met één woord: Ik weet alles wat er dezen ochtend is voorgevallen in 't kabinet der Koningin, toen er voorgegeven werd, dat gij aan 't schilderen waart.
Honthorst schrikte geweldig bij die verklaring:

{==47==} {>>pagina-aanduiding<<}
die man in 't bezit van zulke geheimen; hij voelde zich verwonnen, maar nog trachtte hij zijne koelheid te bewaren, en zeide alleen, na zich een weinig beraden te hebben:
- Persoonlijk belangt dat geheim mij niet zooveel, en voor de arme Koningin mogt dat gevaarlijk zijn, zoo een Hollandsch heer er de ontdekker van was, maar een Fransch edelman, die van hare bescherming zijn eigen heil wacht, zal voorzigtig wezen in 't bewaren van zoo kostbaar een schat....
- Gij zegt wèl! een schat is het voor mij, en ik denk er ook zulke degelijke winste meê te doen.
- Met het geheim der Koningin?
- En met het uwe, zekerlijk!
- Wat het mijne aangaat, Mijnheer de Ridder! de schuld die ik heb aan het gebeurde met den jongen Diedrik, want daarop doelt gij zeker, zal ik belijden en boeten, zoo ik er geene vergiffenis voor erlang, want die zaak drukt mij en moet mij van 't hart; en nu de Prinses van Oranje toch is tusschenbeide gekomen, zal ik haar alles zeggen; morgen ochtend werp ik mij aan hare voeten....
- Jammer maar dat de Prinses zoo even naar den Haag is teruggereden; zij had haast den Prins weêr te zien, en een togtje bij de opkomende maan lokte haar aan.
- En haar gevangene? vroeg Honthorst, die nu zijne klimmende onrust niet langer verbergen kon.
- Is hier teruggebleven, onder mijne bewaring!
- Onder de uwe?
- Ja, door den Landgraaf en Prins Robert had de Prinses de nadere bijzonderheden van onzen strijd

{==48==} {>>pagina-aanduiding<<}
verstaan, en zij achtte mij die vergoeding schuldig.
- Een fraai regt! de eene partij in handen te stellen van de andere, hoe kon dat in de Prinses opkomen?
- Ei! gij vergeet dat de Koningin Maria, uiterst verlegen met de zaak, geene grootere vreeze had, dan dat Diedrik ernstig verhoord zou worden door eenig Hollandsch heer, uit naam en ten overstaan der Prinses, dat de arme jonge man in zulke klem alles zou klappen en uitbrengen, wat zij nog grooter belang had verborgen te houden dan gij en hij, dat ze daarbij, welken schijn ze ook aannam, Diedrik gansch geen kwaad wil, maar het hoogste goed, het zoetste deel dat eene vrouwe te geven heeft, had ze hem welligt in 't heimelijk weggelegd, en zij zelve heeft dus dien uitweg bedacht, misschien wel op raad van eene harer hofdames, Mevrouw de Sourdiac bij voorbeeld. Korts, het werd mij aangezegd, dat ik zorgen zou voor de veilige hoede van den jonkman, en, ik bewaar hem, wees er zeker van, hij is mij een kostelijk pand.
De booze Ridder verlustigde zich met de pijnlijke gewaarwordingen van Honthorst, en hij vervolgde met nog meer opzettelijke kwelzucht:
- Maar wij zullen den armen gekerkerde niet van droefenis en eenzaamheid verkwijnen laten; de Koningin en ik, we zullen hem afleiding geven, verstrooijing, gezelschap, het kasteel Honselaarsdijk zal zijn ruime kerker zijn, zijne keten een rooskleurig satijn lint, waarvan de Koningin het eene einde vasthoudt, terwijl eenige zoete hofjuffers daarvan

{==49==} {>>pagina-aanduiding<<}
strikken vlechten, en zoo zal het gaan en blijven, totdat, totdat....
Honthorst wrong de handen in pijnlijke verlegenheid; het zweet parelde hem op het voorhoofd; de strenge harde trekken van den kunstenaar werden door een zigtbaar spel der zenuwen bewogen; - eindelijk barstte hij uit: Ja, ik begrijpe u, totdat de arme jongeling gansch verward is in dit gruwelijk net, en de ligte prooi is geworden van die onedele verlokking, en ik, o mijn God! hoe ik mij de conscientie beladen heb, ik ben van dit alles oorzaak; ik moet dit kind bij den vader verantwoorden!
- Met één toegeven kunt gij hem redden, gij zelf zijt meester van de uitkomst: beslis hoe die wezen zal!
- Satanas! riep Honthorst weifelend; maar gij verzoekt mij vergeefs, hervatte hij sterker; de aanvertrouwde kweekelinge geef ik niet prijs om de onzekere kans van Diedriks behoud.
- Gij hebt gelijk: alles wel gewogen, is eene Prinsesse doch van meerder gewigt dan een Amsteldamsche koopmanszoon!
- Gij weet dan ook dit! gij kunt dan ook weten dat ik niet zulke mate houde: de jeugd en onschuld van beiden hebben regt op bescherming, en ik zal ze beschermen, ik zal het, ten koste van alles!
- Begin dan niet met hen in 't zekere verderf te storten door halstarrigen onwil! niemand is beter gezind dan ik omtrent uwen jeugdigen beschermeling, hij heeft zich edelmoedig jegens mij getoond, in het oogenblik zelf van zijn heftigsten toorn, en nog daartoe.... hij heeft mij onwetend eene

{==50==} {>>pagina-aanduiding<<}
groote dienst gedaan.... door hem ben ik meester van de Koningin...
- Maar gij kunt toch het verderf van deze niet ernstig willen?
- Mijn goede Mr. Honthorst! hoe weinig hebt gij mij begrepen! De belangrijke dienst, die de Kardinaal van mij wacht, geldt haar! de ontwerpen, die zij u zoo roekeloos heeft medegedeeld, en die zij begonnen heeft uit te voeren bij briefwisseling, waren mij bekend - ze zijn rijp genoeg om haar te beschuldigen, niet ver genoeg gevorderd om haar te baten, noch zullen ooit de magt hebben om haar te redden; die vrouw moet tot de proportie eener particuliere worden teruggebragt, of zij zal overal, waar zij verschijnt, eene fakkel van twist ontsteken...
- Ik gevoel de waarheid van dit gezegde; maar, ik wil tot die vernedering de hand niet leenen!
- Dat is ook onnoodig, ik alleen ben daartoe bekwaam genoeg, vooral daar zij zelve mij in de hand werkt; maar gij zoudt erger doen dan dit, zoo gij mij door uwe weêrbarstigheid dwongt gebruik te maken tegen haar van alles wat ik weet op dezen oogenblik; daarom doe mijnen wil, en ik lever u Diedrik onverlet in handen, ondanks de Koningin, de Prinses en Mevrouw de Sourdiac.
- Mevrouw de Sourdiac, herhaalde Honthorst verdrietig, moet die er nu ook nog bijkomen?
- Zij is er bij, dat verzeker ik u! gij weet doch van dat miniatuur in een zeker gebedenboek?
- Zeker! o, zeker! maar gij, die gezegd hebt in Lucienne d'Arcy belang te stellen, zult die intrigue toch van haar hoofd helpen afweren?

{==51==} {>>pagina-aanduiding<<}

- Zeker! Lucienne d'Arcy is mij zeer waard, en toch vind ik het niet kwaad, dat Mevrouw de Sourdiac beliefd wordt naar wensch in hare intrigue. Mr. Diedrik heeft het boekje aangenomen van den page, die haar beloofd had, bij gebrek van den vermaarden schilder Honthorst, een zijner jeugdige leerlingen daartoe op te sporen. Het toeval deed hem Diedrik ontmoeten, en deze nam de hagchelijke taak op zich.
- Hij volgde hierin mijn gevoelen; dus kon men verhinderen dat een ander die op zich neemt; maar hij kan natuurlijk de belofte niet volbrengen, al ware dat goed, en haar toorn zal vreesselijk zijn!
- Hij zelf kan het niet, maar hij wacht het van u.
- Van mij! dat ik die arme jonkvrouw in eenigen duisteren afgrond zou helpen stooten?
- Indien iemand hier Lucienne beschermen moet, ben ik het die haar bemin als.... eene zuster, en die Mevrouw de Sourdiac minacht als eene booze intriguante; maar, bij alles wat mij dierbaar is, zweer ik, bij mijne liefde voor Louise van Bohemen, dit kan haar leed noch oneere brengen, en zal alleen uitvallen tot schade en beschaming van Mevrouw de Sourdiac of anderen, die zulke les wel verdiend hebben....
- Ah! gij zint op Mevrouw Fabroni, glimlachte Honthorst!
- Juist, op Mevrouw Fabroni! hernam René, ook glimlagchend, en zie hier nu dat precieus bidboekje. Wees zoo goed en vul een der ledige parkementblaadjes met Fabroni's facie, eer wij morgen middag

{==52==} {>>pagina-aanduiding<<}
zijn! Diedrik vraagt het ook van u; hij wist dat ik u spreken zou, en bidt u nu even dringend te doen, wat hij u voormaals gebeden heeft te laten!
- Mijnheer de Ridder! bad toen Honthorst, die zich aan alle kanten schaak gezet wist en die zijn mat voorzag, voordat ik u antwoorde, bid ik u dit ééne, laat mij drie woorden spreken met mijnen jongen vriend?
- Dat kan niet zijn! gij kunt geene communicatie hebben met Diedrik, vóórdat het miniatuur vervaardigd is, en voordat gij mij de groote wederdienst hebt beloofd, die ik u vrage.
Honthorst bedacht zich eene wijle. - Zal ik hem daarna zien, en vrijelijk spreken?
- Te ligter, daar hij zelf dan in volle vrijheid zal wezen.
- Dat bidde ik van neen! dan is hij mij ontsnapt, eer ik hem vangen kan.
- Nu dan... beter! Zoo haast gij 't miniatuur gereed hebt, al is 't slechts in omtrekken, komt gij tot mij. Gij zult Diedrik spreken, en ik zal hem niet ontslaan vóór gij zelf dat goed acht. Alleen daar het mij toeschijnt, dat uwe reputatie u niet vergunnen zou, ten eerste zulk stukwerk voor 't uwe te erkennen, als hier wordt gevraagd, en ten andere, daar het voor een man van ernst beter is zich niet gemoeid te zien in intriguen van hofdames, zal Diedrik de commissie verrigten bij Mevrouw de Sourdiac!
- Ridder! gij ziet het in als ik zelf: mits Diedrik nog voor allen zijne onbekendheid behoude, verliest hij er niets bij, zoo men hem toedicht, wat hij toch reeds heeft aangenomen te doen. En daar

{==53==} {>>pagina-aanduiding<<}
gij mij gezworen hebt, dat er hem geen kwaad van toe zal komen....
- Zelfs al had ik daarop niet mijn woord gegeven, hoe zou 't kunnen zijn?... Mevrouw de Sourdiac zal nooit durven bekennen, dat zij het portret heeft laten schilderen, veelmin den persoon noemen, door wien dat geschied is.
- Gij hebt gelijk! en daarbij.... Honthorst, na zich bedacht te hebben, hield in wat hij zeggen wilde, en hernam alleen: - Zoo zal ik u ook dienen bij de Prinses Louise op de wijze die gij verlangt; maar zoo ik later reden vind u die dienst te ontzeggen, moet mij dat vrijstaan!
- Geheel en al! hernam de l'Espine kleurend van voldoening, terwijl hij hem het horlogie gaf; maar ik denk niet dat gij na dezen stap dit goede werk zult laten varen.
- En gij waarborgt mij het geheim der Koningin Maria de Medicis?
- Alles wat het gebeurde van dezen morgen tegen haar getuigen kan zal verborgen blijven, als ware het gesproken in de lucht. Zoo waarlijk moge geene biecht mijn laatste stonde verligten!
- Nu, zulken eed moet men betrouwen, sprak Honthorst, overtuigd.
- Geef tegelijk de Prinses dit pakket.... het zijn boeken, sprak René.
Honthorst nam het pakket zonder aanmerking aan.
- En waar gij mij dus verpligt, vraagt gij niets voor u zelven, zeide René met eenen gloed van blijdschap in de oogen, niet eens mijne dankbaarheid....

{==54==} {>>pagina-aanduiding<<}

- Och, Ridder! spaar mij uwe dankbaarheid, gij weet het, ik dien u alleen uit dwang!

Toch scheen de goede Honthorst trouw te dienen, althans vroeg reeds in den voormiddag van den volgenden dag liet hij zich bij de l'Espine aanmelden, en verkreeg een kort zamenzijn met Diedrik, wien hij het gebedenboek overgaf. Wat er verder tusschen hen voorviel, is voor ons nog een geheim; maar zeker is het, dat Diedrik's kerker geen andere was dan een der sierlijke vertrekken, grenzende aan die van den Ridder, en dat hij er zich zoo wèl bevond, dat hij van zijn regt om Honselaarsdijk te verlaten, geen gebruik maakte, ondanks den onwil, dien hij verklaarde tegen de Koningin te hebben opgevat.
Honthorst verliet in den laten namiddag het kasteel, alleen en te paard. De Koningin had hem 's morgens laten aanzeggen, dat zij niet voor 't portret zitten kon. De Jonkvrouw d'Arcy ook had hem even gezien en gebeden, de afgesproken zamenkomst voor haar portret nog een paar dagen te verschuiven. Honthorst stemde het toe met een glimlach, die de arme Lucienne deed verbleeken. Zij begon zich te verbeelden, dat de schilder van haren geheimen tegenzin, om hem haar gebedenboek in handen te geven, de oorzaak ried. Dien ochtend viel er niets bijzonders voor, dan dat de Koningin drukke conferenties had met de Koningin van Bohemen, waarbij de Kolonel Douchant en Mevrouw de Sourdiac tegenwoordig waren, en waarbij de Vicomte Fabroni niet geraadpleegd werd, dat de Prinses

{==55==} {>>pagina-aanduiding<<}
Louise zich, na hare teekenles, afzonderde in een der vertrekken, dat zij niet verliet, dan toen men zich bij de Koningin verzamelde, dat de l'Espine geene poging deed om haar te naderen, en dat zij hem daartoe ook niet aanmoedigde. Was dat afspraak, uiterste voorzigtigheid, of het gevolg van een onderhoud, dat zij met den schilder Honthorst gehad had, nadat hare zusters zich verwijderd hadden? - Wij hebben daarvan nog geene inlichting; 's middags kwamen er voorname heeren uit 's Hage, welke de Koningin bij zich ter maaltijd hield; maar de intrigue, die ons het meeste heeft bezig gehouden, was oogenschijnlijk door dit alles noch gevorderd, noch ontwikkeld, en alle hoofdpersonen bleven in eenen toestand van spanning, waarvan de meeste hunner zich geene rekenschap wisten te geven, hoezeer zij het niet aan vermoedens en gissingen over elkander lieten ontbreken.



{==56==} {>>pagina-aanduiding<<}

IV.


Mijnheer en mevrouw Fabroni.

Des anderen daags begaf zich de Koningin met hare gewone omgeving in de groote ontvangzaal, zoo als hare gewoonte was na het middagmaal, eer zij hare wandeling deed. Ditmaal waren er nu ook sommige Hollandsche heeren dáár; en de Landgraaf van Hessen verzuimde de gelegenheid niet, om zijne hulde te brengen aan de schoone Lucienne, in hope op bevrediging en verzoening, en ‘frailty, thy name is woman,’ Lucienne deed wel haar best zich eene koele en strenge toehoorderes te toonen, maar zij luisterde toch naar zijne courtoise propoosten, want in 't eind, hij was een van die onweêrstaanbare jonge mannen, naar wier woorden eene jonge vrouw luistert, zonder dat zij er aan wil of durft gelooven, ja zelfs al heeft zij de pijnlijke overtuiging, dat zijn doel niet dat ernstige is, waarop zij regt zou heb-
{==57==} {>>pagina-aanduiding<<}
ben. En luisteren is reeds eene gevaarlijke zaak; wij weten het van Eva; dat was zeker ook het gevoelen van Monsignor Fabroni, die onder 't spreken met de Hollandsche heeren, ernstige en strenge blikken op haar sloeg, en gansch ontevreden scheen, zonder te weten hoe hij haar die ontevredenheid zou doen opmerken. De l'Espine zag toe, glimlagchend en fluisterend met Mevrouw de Sourdiac, en de Koningin zelve scheen te vergeten, dat zij niet meer het middelpunt was van den geestigen kring. - Mevrouw Fabroni zat op een tabouret in een hoek der zaal, wel op verren afstand, maar toch vlak tegenover Lucienne; in het oog van haren gemaal las zij toorn tegen deze, en zij legde die uit op hare wijze; zij sprak tegen niemand, zij ergerde zich zwijgend, en, zij wachtte.
Daar diende een page den Heere van Heenvliet aan, opperjagermeester van Holland, die verzocht zijne opwachting te mogen maken, om hare Majesteit eene jonge ree aan te bieden, die hij op de jagt had buit gemaakt. De Koningin gaf bevel hem in te leiden.
Onder het gewoel en de afleiding, die zijne binnenkomst gaf, sloop Mevrouw de Sourdiac onbemerkt uit de zaal. Zij vond Diedrik op de plaats, haar door de l'Espine aangewezen, die haar wachtte en het gebedenboek overhandigde; de Markiezin, overgelukkig in de bewustheid het middel in hare hand te hebben, waarvan voor haar zooveel zou afhangen, en waarop zij reeds vooruit had getrotst, dankte Diedrik enkel met een haastig woord, wikkelde het boeksken in haren zakdoek, en keerde ijlings naar de zaal

{==58==} {>>pagina-aanduiding<<}
terug; wel durfde zij het onder deze omringing niet inzien, om zich van het wèlslagen des jeugdigen teekenaars te overtuigen; maar in de zekerheid van het bezit, sloeg zij een snellen blik van haat en zegepraal op Fabroni; daarop bleef zij wachten, totdat aller oogen op den Heere van Heenvliet rustten, en op de heeren van den jagtstoet, die hunne onschuldige prooi aan de voeten der Koningin nederleiden; in dit oogenblik voegde zij zich bij Mevrouw Fabroni.
- Eindelijk! zijt gij daar! riep deze ongeduldig.
- Kon ik eerder, terwijl gij uwe plaats hebt gekozen zoo vlak over de Koningin.... en Lucienne....
- En hebt gij het beloofde?
- Ja, maar gij begrijpt het kostte moeite; ik moest in hare kamer gaan, zonder opgemerkt te worden...
- En zijt gij geslaagd? vroeg Mevrouw Fabroni met gesmoorde stem, en sidderend het ‘ja’ te hooren, dat zij toch had verlangd.
- Volkomen! neem dit, en zij schoof haar het boekje op den schoot, terwijl de Vicomtesse met haren waaijer die beweging dekte.
- Is het dit? vroeg Mevrouw Fabroni verwonderd, wat zal ik daarin vinden?
- Het portret van uw gemaal! ziedaar eene der afleidingen, waarmede zich deze fraaije dame het aanhooren van de mis weet te korten; gij vindt het op een der parkementbladen, die de afscheiding vormen tusschen de litanijen der kerk en de kettersche gezangen! Waardige plaats overzeker voor uwen gemaal! sprak fluisterend de Markiezin.

{==59==} {>>pagina-aanduiding<<}

Mevrouw Fabroni die wel gelooven moest, hoewel zij zich niet van de waarheid kon overtuigen, gaf zulke teekenen van smart en toorn, en wierp zulke vlammende blikken, dan op Mejonkvrouw d'Arcy, dan op haren echtgenoot, dat Mevrouw de Sourdiac, angstig voor eene uitbarsting op ditzelfde oogenblik, die haar als de bewerkster er van zou aanwijzen, haar bad zich te bezitten, en geen opzien te geven in tegenwoordigheid van de Koningin, geheel het hof en bovenal van de Hollandsche heeren; maar ziende, dat de Vicomtesse niet eens luisterde, ging zij van haar weg, en gaf de l'Espine een wenk; deze sprak eenige woorden tot Fabroni, die zeker in de afleiding, door van Heenvliet veroorzaakt, eene gelegenheid vond om zich te verwijderen, dat hem gelukte zonder opgemerkt te worden, behalve door Mejonkvrouw d'Arcy, die veel malen naar hem had opgezien, en door de Vicomtesse, wier gloeijende blikken zich niet afwendden van haren gemaal; ook zoo haast zij hem zag gaan, volgde zij hem met drift, want de verklaring brandde haar op het hart.
Fabroni rigtte zijne haastige schreden naar de gaanderij der schilderijen. Mevrouw Fabroni volgde.
Wat verwonderd voetstappen achter zich te hooren, zag de Vicomte om, en ziende dat het zijne gemalin was, die hem volgde, keerde hij zich om; in plaats van zijnen weg te vervolgen, die waarschijnlijk naar een der vertrekken leidde, ging hij haar eenige schreden te gemoet, en vroeg haar op dien zekeren toon van goedheid, waarachter zich weleens eenige verlegenheid verbergt, wat zij wilde?
- Wat ik wil? Monsignor! riep zij heftig, mij

{==60==} {>>pagina-aanduiding<<}
dunkt gij moest het reeds begrepen hebben, ik wil ingelicht zijn van uwe wegen. Ik wil weten waarom gij hier zijt?
Fabroni, die wel verschooning gebruikte voor de zwakheid zijner gemalin, uit goedwilligheid, maar niet uit kleinhartige vreeze voor hare luim, zag wat verwonderd op haar bij dat begin; doch zonder iets van zijne bedaardheid te verliezen, en slechts even de wenkbraauwen zamentrekkend, antwoordde hij:
- Mij dacht toch gij wist, Mevrouw! dat ik niet gewoon ben ondervraagd te worden, en ik acht uwe heftigheid even bevreemdend als ongepast.
- In waarheid! Mijnheer Fabroni is verwonderd, dat in 't eind eene beleedigde echtgenoote van hare grieven rekenschap komt vragen....
- Mijne goede Vicomtesse! hernam hij met dat zekere geduld, dat nog slechts even eene uitbarsting van eigen ongeduld schijnt te bezweren, gij zult op eenen anderen tijd die grieven in het breede uitmeten en opsommen, ik heb nu niet de gelegenheid ze aan te hooren.
- Ik begrijp dat! gij wacht hier iemand, gij hebt hier iemand afspraak gegeven! riep zij met onstuimige drift, terwijl groote tranen hare fonkelende oogen ontvielen.
- Dat zou kunnen zijn, hernam hij koel, want hij begreep dat afleiden niet meer mogelijk was, en dat er strijd zou moeten wezen, en tegelijk alsof hem iets inviel, liep hij haastig naar de deur bij de schilderij, die wij kennen, haalde bedaard een sleutel uit zijn zak, en sloot die af. Daarop keerde hij zich weêr tot zijne gemalin, kruiste de armen over

{==61==} {>>pagina-aanduiding<<}
de borst, en zag haar zwijgend aan, of hij zeggen wilde: - Zeg nu maar wat u goed dunkt, ik ben tot uwe dienst.
Maar zij eene wijle afgeleid van haar point de départ, riep nu in de hoogste verontwaardiging:
- Hoe nu, Monsignor! gij hebt den sleutel van dát vertrek?
- Waarom niet van dát vertrek? vroeg hij koel.
- Deze kamers worden bewoond door de staatjuffers der Koningin, Mijnheer!
- En verder, Mevrouw?
- En een van deze vertrekken wordt gebruikt door Mejonkvrouw d'Arcy!
- Door Mejonkvrouw d'Arcy of door eene andere, wat doet er dat toe? Gij zult u toch herinneren, Mevrouw! dat ik als opperhofmeester van het huis der Koningin, de sleutels moet hebben van alle vertrekken die ik noodig acht!
- En gij acht dat zeker noodig van dat der Jonkvrouwe d'Arcy? hernam zij met schimpende bitterheid.
- Vooral dát, hernam hij rustig, Demoiselle d'Arcy is eene verwante der Koningin, over wie ik voogd ben!
- O! hoe Monsignor dat zegt met nobele fierheid, met rustige waardigheid! bij den naam der Madonna! wie zou hier durven zeggen, dat gij van de voogdijschap gebruik maakt, om....
- Spreek het uit, Mevrouw! verklaar u in 't eind! want die aarzelingen schijnen mij meer beleedigend, dan hetgeen uwe onverklaarbare heftigheid zal hebben uit te spreken! Ik verklaar u intusschen,

{==62==} {>>pagina-aanduiding<<}
dat ik niet zeer lang aan zulke luim zal toegeven!
- Mijne luim! mijne luim! is dat luim? als ik klage, als ik toorne, als ik mij verontwaardig, waar mijn gemaal zijn meesterschap over eene jeugdige weeze gebruikt, om haar tot zijne geliefde te maken!....
- Neen, bij den Hemel! Mevrouw! riep hij nu zonder toorn, gij moet mij zeggen hoe gij tot zulk eene hoogte van dwaasheid zijt geklommen in zoo korten tijd?
- Simpelijk, omdat ik de bewijzen heb van uwe dwaasheden! hernam de dame.
- Tudieu! gij hebt bewijzen! riep Fabroni, bewijzen, dat er minnehandel zou plaats hebben tusschen Mejonkvrouw d'Arcy en mij! voorwaar dan hebt gij 't ver gebragt! sprak hij glimlagchend.
- Ja, Monsignor! en zulke bewijzen zelfs, die toch een weinig deze opwelling van overmoedigen lust en vrolijkmoedigheid zullen stremmen, als ik ze der Koningin zal getoond hebben.
- Ah zoo! gij wilt ze der Koningin toonen?
- Zonder eenigen twijfel, dat zal ik doen, zoo ge mij niet volle satisfactie geeft!
- Ik zal u eenen raad geven: ga met uwe nieuwstijding naar de Koningin! dergelijke vertelsels zijn onder dames altijd gangbaar, altijd belangwekkend, altijd welkom, hoe onwaarschijnlijk ook; maar haast u, want ik heb geen tijd meer, en ik hoor de karos stilhouden, die mij wacht, ik moet uitrijden!
- Zie dan toch eerst wat gij hier achterlaat, en met welke wapens ik u bestrijden kan, riep zij, hem van verre het gebedenboekje toonende, dat hij wer-
{==63==} {>>pagina-aanduiding<<}
kelijk scheen te herkennen; want hij verbleekte eenigzins en trad een weinig vooruit om zekerheid te hebben. Eene vrouw van dat karakter in het geheim zijner toegevendheid voor Lucienne, scheen hem gevaarlijk.
Zijne gelaatsverandering was haar niet ontgaan; zij hield die voor een onmiskenbaar teeken zijner schuld, en zij vervolgde onbarmhartig haar voordeel.
- Uw uiterlijk zegt het mij, Vicomte! gij herkent dit voor het gebedenboek van Lucienne d'Arcy!
- Het kan wezen....
- Indien gij het niet voor zeker houdt, Mijnheer de Vicomte! kan ik het haar toonen en het afvragen in 't bijwezen van het gansche hof!
- Dat is onnoodig, Mevrouw! indien het wezen moet, zou ik zelf mij kunnen vergewissen of het behoort aan mijne pupil.
- Gij weet dus wat dat inhoudt, om het dus te onderkennen, vroeg zij met nadruk.
- Ja, Mevrouw! volkomen! hernam hij, overtuigd dat zij op dit punt te goed was ingelicht, om het haar te verbergen.
- Hoe, Mijnheer! en gij zegt dit zoo kalm, met opgeheven hoofd en zoo stouten blik, en gij krimpt niet zamen onder het wigt van deze schaamte, van deze schuld?
- In tegendeel, Vicomtesse! ik heb bij dat alles de meeste rust, de meeste vrijheid van geweten; want weet dit eene en geloof mij! redenen van het hoogste belang hebben mij bewogen te handelen, als ik gehandeld heb!
- Die redenen zeker mogen van groot gewigt

{==64==} {>>pagina-aanduiding<<}
zijn! en gij noemt ze denkelijk redenen van staatsbelang?
- Juist, Mevrouw! zoo noeme ik ze, in zooverre ten minste de hofstaat van deze ongelukkige Vorstin nog eenigzins in de belangen der staatkunde kan begrepen zijn.
- Certamente! ik mogt ze kennen, die vreemde staatsbelangen, die een gehuwd man noodzaken zijne beeldtenis te stellen in het kerkboek eener jonkvrouw! riep zij met bijtenden spot.
- Mevrouw! Mevrouw! sprak hij nu, werkelijk met zekere onrust haar aanziende, heeft dan die noodlottige zwakheid u ten leste het brein verward? Eene beeldtenis! hoe kan daar sprake zijn van de mijne?...
- Ja! houd er u vreemd af! nadat gij verklaard hebt volkomen te weten! uwe beeldtenis, het conterfeitsel van uwe facie vindt zich afgeschetst in deze bladen, en in 't bezit van eene andere dan uwe gade!
- Mevrouw! gij weet niet wat gij zegt, of gij spreekt eene logen! riep hij, nu toch gloeijend van toorn en verontwaardiging.
- Zie! zie dan zelf! en met bevende handen wilde zij het boekje doorbladeren en het hem toonen; maar in de heftigheid harer drift ontgleed het hare trillende vingeren, het viel neder voor Fabroni's voeten. Hij, overtuigd dat zij in deerlijke verwarring was, en niet wist wat zij zeide, en dus ook nog onwetend kon zijn van den wezenlijk verboden inhoud van dat boekje, raapte het schielijk op en stak het bij zich zonder eenige aarzeling.

{==65==} {>>pagina-aanduiding<<}

- Mijnheer! Mijnheer! riep zij in woede, gij ontneemt mij dus het bewijs uwer schuld; gij begrijpt doch dat ik opheldering hebben moet over den vreemden inhoud van dit boeksken?
- Mevrouw de Vicomtesse Fabroni! ik ben uw gemaal, en ik geloof regt te hebben op uwe hoogachting; daarna zeg ik u dit, het moet u genoeg opheldering zijn, zoo ik u zwere, dat ik volkomen bekend ben met hetgeen dit boeksken inhoudt, en dat ik er vrede mede heb. Andere voldoening, andere opheldering kan ik u voor 't oogenblik niet geven, en helaas! ook zelfs niet voor 't vervolg.
- En gij meent dat ik mij daarmede tevreden zal houden?
- Ik vermeene zoo, Mevrouw! want ik ben niet gezind u eene andere te geven, en heb zelfs nu geene woorden meer te spillen, want iedere minuut toevens kan mijn vertrek verhinderen en ik moet gaan! Werkelijk hij ging! maar nu niet langs een geheimzinnigen weg, want hij trad de groote gaanderij door, en weinige oogenblikken daarna hoorde men eene karos rollen. Mevrouw Fabroni zag dien avond haren gemaal niet weêr, en toen de poorten van 't kasteel Honselaarsdijk gesloten waren, en men als gewoonlijk de sleutels wilde brengen aan den Vicomte als opperhofmeester der Koningin, werd het bekend, dat die edelman nog niet in 't kasteel was teruggekomen.
De Markies de Sourdiac nam ditmaal de sleutels in ontvangst.
De Vicomtesse bragt eenen nacht door van wanhoop en radeloosheid, waarvan wij u de beschrijving

{==66==} {>>pagina-aanduiding<<}
onthouden; het was een kamp van magtelooze woede en bitter harteleed; de eerste te pijnlijker, naar mate zij zelve in hare overijlde drift het bewijs uit de handen had gegeven, dat haar tot nieuwe uitbarstingen en nieuwe wraak geregtigde, het andere schrijnde te meer, daar zij eene zekerheid had voor zich zelve, waarin zij nu toch niemand kon doen deelen. Des anderen morgens moest zij zich lucht geven bij de Markiezin de Sourdiac, die haar geene ironie spaarde wegens hare bonhomie, om den trouwelooze de getuigenis zijner ontrouw in handen te laten, maar die, uit vreeze dat hare zamenspanning in ijdelen rook verdwijnen mogt, zonder eenige uitwerking te doen, haren brieschenden toorn nog meer wist aan te zetten, tot zij op Lucienne d'Arcy, in de tegenwoordigheid van verscheidene dames en hovelingen, eenen aanval deed, zoo ongepast als wreedaardig, en ten laatste haar uittartte, om als bewijs harer onschuld, het veelbesproken gebedenboek, te toonen. De arme Lucienne had er reeds naar gezocht, toen zij aan het verlangen van Honthorst wilde toegeven, om hare beeldtenis juist daarin te schetsen, maar zij had het niet gevonden, als wij begrijpen; ze was in doodelijke onrust; in hare verlegenheid redde zij zich met eene uitvlugt, die de verdenking kracht gaf, door de boosheid reeds op haar geworpen; zij begreep dat men met dit alles niets bedoelde, dan haar een geheim te ontlokken, dat haar zoo dierbaar was als het leven, en waarbij zij het hoogste heil des levens op het spel dacht; zij stamelde den naam van Fabroni..... bad dat men haar niet verdenken, niet beschuldigen zou, voor-
{==67==} {>>pagina-aanduiding<<}
dat zij dezen, die haar voogd en raadsman was, geraadpleegd zou hebben;.... maar men begrijpt, hoe zeer deze bede de beschuldiging van Mevrouw Fabroni verzwaarde.... en tot verergering van Lucienne's toestand, kwam de Vicomte niet van zijn geheimzinnigen uitstap terug. In den angst haars harten en gedrongen door de anderen, besloot zij toen tot een 
gewaagden stap.




{==68==} {>>pagina-aanduiding<<}

V.


Maria de Medicis en Frederik Hendrik.

Honthorst was in den vroegen ochtend op het huis Honselaarsdijk teruggekomen, en de Koningin zat eenige uren later met rustige en waardige houding onder haren purper-fluweelen troonhemel, en poseerde voor haar portret met een verhelderd en opgewekt gelaat. De schilder ook, zat rustig en welgemoed aan zijnen arbeid, die ditmaal goed vorderde en gelukkig slaagde, als reeds te zien was uit het welgevallig lachje op zijne trekken en uit het glinsteren zijner oogen, zelfs al wierp men geen blik op zijn doek; daarenboven kunnen wij onze lezers geruststellen: hij heeft geenen leerling bij zich, en er was tusschen de Koningin en hem geen woord gewisseld over het voorgevallene; zonder afspraak schenen beide toch overeengekomen te zijn alles te vergeten, of voor 't minst als ongebeurd te nemen;

{==69==} {>>pagina-aanduiding<<}
alles wat hen in de vorige dagen ontrust, geërgerd of tegen elkander over gesteld had, scheen vergeten; ieder van hen besloot het in zich zelven, en scheen er slechts op bedacht zijne ware verhouding tot de andere in 't oog te houden, zonder eene poging om deze van dat terrein af te lokken. De Koningin was heden als voormaals hoffelijk en goed, maar volstrekt niet spraakzaam; zwijgend staarde zij, door de hooge vensterramen heen, nu eens op het frissche watergezigt, dat zich voor haar oog ontwikkelde, hoog geplaatst als zij was, op haren zetel en troon-estrade, dan weêr zag ze strak en peinzend op de prachtig gedrapeerde wanden rondom zich, en meestal scheen zij te vergeten dat zij niet alleen was, dat hare trekken werden nagebootst, en dat zij het gelaat in eene bepaalde plooi moest houden. Dan wendde zij mijmerend de oogen van den schilder weg, en liet den blik vermeiden in de ruimte; dacht zij dan aan die andere ruimte, aan dat grootere water, dat zij welhaast doorklieven moest, en berekende zij de mogelijke kansen eener verbetering van lot aan de overzijde van 't kanaal? Somwijlen bukte zij 't hoofd op de borst en klemde den rozekrans, dien zij gevat hield, vaster in de hand, hetzij onder eenige angstige zorge, hetzij onder stille, maar innige bede; dacht zij dan aan het verledene, of, bad zij voor de toekomst? Honthorst had het u niet kunnen zeggen, en welligt dacht hij zelf daarover niet, bezig met het werktuigelijke van zijne kunst; somtijds eene wijle gekweld door de verstrooijing der Koningin en hare verandering van pose, herinnerde hij haar door een zacht woord, of door een eerbiedigen wenk aan de eischen van het oogen-
{==70==} {>>pagina-aanduiding<<}
blik, en gewillig volgzaam schikte zij zich dan weêr naar de begeerte van den kunstenaar, en zeker het was even natuurlijk als vergeeflijk, dat zulke oogenblikken van stilte en gedwongene ruste, bij deze vrouw, neiging tot nadenken opwekten; want weinige vrouwen, weinige 
vorstinnen zelfs, konden de gedachten laten gaan over een meer woelig en meer afwisselend verleden, noch over een meer verward tegenwoordig, noch over eene meer onzekere toekomst, dan Maria de Medicis, toen de schilder Honthorst op het kasteel Honselaarsdijk bezig was hare beeldtenis af te malen, en met alle regt heeft Vossius, bij 't zien van 't voltooide portret, in poëtischen weemoed uitgeroepen:

Dus toont zich Medicis een Moeder der drie Rijken, 
De doren van de nijd verstikt haar leeliebloem. 
Al wat Fortuyn aan veel der Grooten ooit deed blijken, 
Heeft zij alleen gevoeld. Onzeeker is de roem. 
Haar klimmen wort verpoost door zwaare ballingschappen: 
De troonen zijn van goud; maar glibberig van trappen. 


Het voorkomen dan van den schilder teekende eene wijle bijzondere tevredenheid, terwijl hij met een opmerkzamen blik de fraaije hand der Koningin gadesloeg, die achteloos afhangend een paarlen rozekrans hield gevat; en dan weder neêrzag op zijn doek, dat den fijnen vorm en het teeder koloriet dier hand zoo waar, zoo zuiver, zoo volmaakt teruggaf, dat de kunstenaar zich zelven durfde toejuichen, toen hij opeens tot een pijnlijken en verlegen uitroep gedwongen werd.
- Mevrouw! Mevrouw! dat ik u bidde, sla nu

{==71==} {>>pagina-aanduiding<<}
de handen niet zamen, niet in dit moment, nog vijf minuten geduld, als het wezen kan, laat ik ze even waarnemen.... doch de bede was ijdel, de Koningin hield de handen met eene mengeling van blijdschap en spanning zaâmgevouwen, en sprak alleen, afgebroken in verstrooijing: - Wil vergeven, Meester Honthorst! maar zie, ik geloof daar komt mij vreugd toe; wat gij verdiept in uwen arbeid niet hebt gehoord, trof mij reeds eene wijle; ik heb eene koets hooren rollen door de groote ophaalbrug, ik heb de musketten der schildwachten hooren rinkinken, die hun krijgsmans eerepligt deden; ik krijg vorstelijk bezoek, dat zult gij zien! en daar de Prinses en de Koningin hier zijn geweest, heb ik eene hope, die... hoort gij het nu zelf niet, voetstappen en stemmen weêrklinken in de gaanderij, naderen de voorzaal; anderen zouden niet dus naderen tot dáár, zonder mijn oorlof! dat moet de Prins zijn!
En de Koningin was opgestaan en zoo digt zij kon bij den uitgang van 't vertrek genaderd, om zich zoo spoedig mogelijk te verzekeren van hetgeen zij hoopte; maar zij moest even schielijk ietwat ter zijde gaan: pages traden toe, schoven de zware fluweelen gordijn terug, en de Markies de Sourdiac zelf kwam berigten, dat zijne Hoogheid de Prins van Oranje op het kasteel was aangekomen, zich in de voorzaal bevond en verzocht zonder verder ceremoniëel bij de Koningin te mogen binnentreden.
Men begrijpt met welke vreugd en met welke haast Maria den Markies nu terugzond met een toestemmend antwoord; daarop zich tot Honthorst keerende zeide zij: - Ziet gij wel, Mijnheer! dat ik mij niet te

{==72==} {>>pagina-aanduiding<<}
vergeefs heb verheugd, de Prins! ik wist wel dat ik mij niet had bedrogen!
- Eene zoo groote Koningin als uwe Majesteit bedriegt zich nooit! sprak nu Frederik Hendrik, binnentredende, terwijl hij de pages, die de gordijn voor hem hadden opgehouden, wenkte zich te verwijderen, vooral dan niet, vervolgde hij, met galanterie even de knie buigende, om de hand te kussen, die Maria hem reikte, vooral dan niet, als het in de magt staat van een zoo opregt vriend en dienaar harer Majesteit, als ik, zelf hare verwachtingen en onderstellingen tot zekerheid te maken! Dit gezegd hebbende, boog hij zich op nieuws, en daarop met hoffelijke gratie hare hand nemende, voerde hij haar naar den zetel terug, dien zij verlaten had.
- O! zekerlijk, ik wist wel dat ik mij niet kon vergissen in den edelmoedigen aard van uwe Hoogheid, en dat ik mij van de werkdadige vriendschap van zulken doorluchtigen Prins geene te groote voorstellingen konde maken.
Op dit oogenblik zweefde er iets op het gelaat van den Prins, dat tusschen een donker wolkje en een fijn glimlachje aarzelde; had de Koningin de beteekenis van dat iets kunnen vatten, het had haar zeker eene teleurstelling bespaard; maar Frederik Hendrik, met al zijn voorkomen van gulle minzaamheid, was een vorst die zich niet zoo ligt liet doorzien.
Hij scheen nu eerst Honthorst op te merken, die uit bescheidenheid willens was zich in stilte te verwijderen, zonder daartoe een opzettelijk bevel af te wachten.
- Naar ik zie zoude ik eene séance storen, die

{==73==} {>>pagina-aanduiding<<}
uwe Majesteit geeft aan onzen braven konstenaar, sprak hij; maar dat moet niet zijn.... ik wil dat hij blijve, en zoo mogelijk voortvare met zijne nobele taak. De blik van den Prins nog meer dan zijn woord, beval Honthorst het blijven, terwijl de Koningin in eene zekere verlegenheid antwoordde....
- Ik meende verstaan te hebben, dat het de begeerte uwer Hoogheid was, mij zonder....
- Lastig ceremoniëel een officieus bezoek te brengen, Mevrouw! en zelfs zonder hinderlijke getuigen; als waaronder ik hofluiden versta, die meestal de gewoonte hebben, de simpelste en klaarste woorden der vorsten dubbelzinnig op te vatten, en daaraan bijgedachten te verbinden of wendingen te geven, die geheel vreemd zijn aan de ware intentie; dezulken zijn meer dan overbodig bij het onderhoud, dat ik met uwe Majesteit wenschte te hebben; maar ietwat anders is het, zoo Meester Gerard Honthorst, een waardig zoon van Apelles en een trouw dienaar van mijn huis daartoe, en die bij een helder brein een eerlijk Hollandsch harte paart, hier blijft nu hij eenmaal hier is....
- Ik ook geloove aan de trouw en den ijver van dien heer, voor mijn persoon, hernam Maria met een oog op Honthorst, dat hem van beiden op nieuws de belofte afvroeg; maar hare stem klonk minder opgeruimd dan straks; want behalve de herinneringen die het woord van den Stadhouder bij haar opwekte, vreesde zij uit dien wensch naar een getuige van dit onderhoud, dat hij vermijden wilde juist die onderwerpen te bespreken, waarover zij het meeste belang had hem zelven - hem alleen - te hooren.

{==74==} {>>pagina-aanduiding<<}

- Daarbij, vervolgde de Prins opgeruimd, ik kom geene politiek bespreken; en al ware dat, sommige konstbroeders van den heer Honthorst hebben zich daarmede weleens gemoeid, en met vrij goed geluk; maar ziet ge, Mevrouw! het betreft hier familiezaken, schikkingen tusschen een gastheer en zijne gewenschte en geëerde gast, en onder dat alles, kan het gesprek, zoo ik hope, niet dan zulken loop nemen, dat de trekken uwer Majesteit, de innerlijke satisfactie van haar gemoed uitdrukkende, eenen glans van vergenoeging weêrkaatsen zullen, als voor den schilder, die de eere geniet u te mogen afbeelden, groot voorregt moet zijn om aan te zien, in één woord, ik wil mijn goeden Honthorst het geluk van dit uur niet ontzeggen; het gaat met zijne konst ook al als met de onze: voor ééne goede kans hoe vele kwade, daarbij men veel eers wagen en weinig roems winnen kan!
De Koningin kon niet anders antwoorden, dan toestemmend, en Honthorst gehoorzaamde den ernstigen wenk van den Prins, om zich den schijn te geven, of hij met zijnen arbeid voortging, dat voor hem ook zeker de gemakkelijkste uitweg was, om zijne houding te redden.
Frederik Hendrik had den besten bloeitijd des levens reeds doorgeleefd, hij was in zijn drieënvijftigste jaar, en als wij reeds gehoord hebben, had zijne krachtige heldengestalte zich reeds meer dan eens moeten buigen onder de aanvallen van eenen vijand, waartegen ligchaamssterkte noch magt des geestes hem verdedigen konden; maar den bedwinger van den Bosch, Rijnberk, van Erkelens, den veroveraar van Breda,

{==75==} {>>pagina-aanduiding<<}
van zoo menige vesting en sterkte, behoeven we ons daarom nog niet voor te stellen als een verzwakten grijze; de vele krijgstogten en overwinningen na 1638, die zoowel van zijn fijn beleid als van personelen moed getuigen, zouden ons dan tegenspreken, en zijn geest was nog altijd die des mans, welken door de Staten-Generaal moest gebeden worden, ‘zich niet altijd op de plek te begeven waar het meeste gevaar was.’ En had zijne houding al niet meer de volle fierheid en vastheid van den twintigjarigen held, van den veertigjarigen Stadhouder, het hoofd droeg hij toch nog moedig en waardig genoeg, en de kracht van zijn arm was nog onverzwakt, als er vrage was den degen te hanteren of den veldheersstaf te voeren; waren zijne trekken wat verscherpt, waren zijne wangen wat verbleekt en ingevallen, het was toch nog altijd dat goelijk en schrander gelaat, dat door gulle minzaamheid aantrok, terwijl het eerbied afdwong door vastheid en ernst. De levendigheid van zijn oog was nog onverdoofd, en was het nu iets dieper ingezonken, de blik scheen er te fijner om en te meer doordringend, en de glimlach kon zich nog als voormaals plooijen rondom den mond, blijmoedig, hoffelijk of met zekere fijnheid, naar den aard van het gesprek dat eischte, en was het blonde haar gedund en vergrijsd, de achtbaarheid van het voorhoofd werd er door verhoogd. Men begrijpt dat de Prins bij een bezoek aan eene vorstin, dat hij niet bragt officiëel als Stadhouder, zijne krijgsmansrusting niet had aangegord, en mogt zekere vijand hem al tot voorzorg hebben verpligt, het zal eene andere geweest zijn,

{==76==} {>>pagina-aanduiding<<}
dan die van metalen ringkraag en borstplaten, maar veeleer die van eenen mantel met bont gevoerd, dien hij toch reeds had afgelegd in de voorzaal, en van een warm en gemakkelijk gewaad, zoo als het deftig zwart fluweel, dat hij droeg, en waarbij de platte kanten kraag eene goede uitwerking deed, zoowel als de gouden keten met de St. Michiels-orde, en de oranjesluijer, die van den regterschouder tot op de linkerheup hing, en waarvan de roset, met een brillant getooid, tegelijk den degenhanger dekte. Terstond bij het binnenkomen had de Prins den platten vederhoed aan een der pages gegeven; maar de zwarte zijden kalot, die hij nog altijd had opgehouden, en in de laatste jaren zelfs in de kamer droeg, zoo als veel personen van rang en leeftijd nog tot gewoonte bleven houden, nam hij af, zoo haast hij het woord rigtte tot de Koningin.
Als men er over nadenkt, was het toch iets vreemds, iets onnatuurlijks zou men bijna zeggen, de zoon van Louise de Coligny, als gastheer een bezoek brengende aan eene dochter der Medici, eene dochter uit het geslacht van die Katharina, die de Parijsche bloedbruiloft had uitgedacht en helpen uitvoeren; maar de verzoenende gestalte van Hendrik IV was zeker daar aan hare zijde, in de verbeelding van den zoon van Oranje, en in het geslacht der Medici was men aan vreemder zamenvoegingen gewoon; daarbij Oranje's Fransche moeder had haren zoon eene liefde voor haar land, voor hare landgenooten weten in te spreken, die hem later derwaarts lokte, toen zijne akademische opvoeding te Leiden was voltooid, en dat verblijf ten tijde van Hendrik's

{==77==} {>>pagina-aanduiding<<}
regering had zulken invloed gehad op zijne vorming, dat, nog in zijne grijsheid, zijn eerbied voor eene Fransche Koningin, iets anders was dan een bloote vorm; maar toch aan die innerlijke voorliefde gaf hij niet meer toe, dan zijne staatswijsheid billijken kon, en er was zeker geene enkele gedachte in zijne ziel, om de goede verstandhouding met den Kardinaal de Richelieu te verbreken in 't belang van hersenschimmige ontwerpen der Koninginne-moeder, zelfs al waren ze minder redeloos geweest, en al hadden ze werkelijk eenige kans gehad op goede uitkomst. Toch weet men dat Frederik Hendrik zelf zijne grieven had tegen Richelieu, ware het alleen om de poging hem van zijn Prinsdom Oranje te onteigenen; maar hij voelde de volstrekte noodzakelijkheid van het bondgenootschap met een rijk, waarvan de tegenwoordige staatkunde zoo geheel in zijnen geest was en in het belang van de Vereenigde Provinciën; een zulken bondgenoot tegen de magt van 't huis van Oostenrijk en deszelfs pretensiën op de Spaansche Nederlanden; een bondgenoot die de Noordsche Protestantsche mogendheden ondersteunde, om den colossus, die 't Midden en Zuiden van Europa omvatte, te omringen als met eene hegge van tegenstanders, en, overtuigd dat niet enkel de kracht der helden het lot der staten besliste, was het vooral van dit bondgenootschap, dat hij een zulken vasten en eervollen vrede hoopte, na de lange worsteling tegen Spanje, waarbij de Nederlanden als vrijmagtige staat werden erkend en ontzien. Men begrijpt het, niet zulke voordeelen en uitzigten zou een Frederik Hendrik roekeloos opofferen aan per-
{==78==} {>>pagina-aanduiding<<}
sonele veete, veelmin aan de ijdele combinatiën eener vrouw, eener slecht beradene ballinge, die zich zelve reeds al het kwaad had gedaan, wat zij kon, en daaruit moeijelijk voor anderen goed zou kunnen scheppen. Bij dit onderhoud dus had de Prins wel vast voorgenomen Maria te doen begrijpen hoe zeer hij vreemd wilde blijven aan hare 
ontwerpen, zonder haar regtstreeks het verdriet en de vernedering aan te doen van ze af te slaan.
Want Frederik Hendrik wist reeds van de nieuwe luchtkasteelen, die Maria aanving te bouwen; hij had daarvan reeds juister schets en teekening, dan zij zelve hem vooreerst zou getoond hebben, in de onzekerheid, of zij er hem voor winnen kon daaraan mede te werken.
Als wij weten, werd er, meer dan de Koningin gissen kon, uit Frankrijk op haar toegezien, en veel meer dan zij mogelijk achtte was daar reeds van hare ontwerpen ontdekt, en door de correspondentie der staatslieden en gezanten, was dat in Holland doorgeschemerd als bij telegraphische kondschap, waarbij mogelijk de l'Espine de seinen gaf; het spreekt van zelf dat de Prins niet de laatste was, tot wien dit alles doordrong; het waren slechts losse geruchten, die tot allerlei gissingen vrijheid gaven, maar niets bepaalden, en de Prins wilde zekerheid en gansche opening van de plannen zijner gevaarlijke gast, eer hij aan haren wensch voldeed om tot haar te komen; hij was veel te goed veldheer om slag te leveren op een terrein, dat hij niet volkomen kende; een aanval dus van zijne kwaal, waar of voorgewend, kwam hem hier uitnemend te hulp; maar niet

{==79==} {>>pagina-aanduiding<<}
minder groot was zijne voldoening, toen Honthorst, die wij weten dat naar den Haag gereden was, gehoor had gevraagd. De eerlijke schilder kwam niet om Maria de Medicis te verraden, en te minder daar hij zich verbeeldde, dat het kwaad geweerd was, zoo het verzwegen werd; hij had eene andere reden voor zijn verlangen om met Frederik Hendrik te spreken; maar deze was terstond begonnen hem te ondervragen, en zelfs op zulken toon, die den onderdaan geene vrijheid liet om de waarheid te verzwijgen of te verbloemen voor zijnen Vorst. Honthorst ondernam dat ook niet, overtuigd dat Maria in 't eind beter gediend zou zijn met de voorlichting en den raad van een' man als de Prins, zelfs waar deze hare ontwerpen afkeurde, dan met eene geheimhouding, waarbij de intrigues van Mevrouw de Sourdiac en de l'Espine haar hoe langer hoe digter omstrikten. Honthorst dan had zuiver gebiecht, en tegelijk, naar hij meende, zijne eigene bezwaren uitgestort op zulke wijze, dat hij er hulp voor wachtte. De Vicomte Fabroni was oorzaak dat de Prins juist aan Honthorst zulke vragen rigtte. Hij had in den Haag een geheim onderhoud gehad met Signor Palotti, een Heer die eenigzins in 't vertrouwen deelde van den Prins, en hij had zijne vreeze, zijne onrust blootgelegd, dat de Koningin bezig was zich nieuwe ongelukken op den hals te halen, door nieuwe verwarringen te stichten, en dat hij den schilder Honthorst en een zeker jong mensch, die voor zijnen leerling doorging, dieper in hare geheimen dacht, dan voor eene Koningin gepast was, en hij, deftige staatsman, wijs en voorzigtig oordeelde.

{==80==} {>>pagina-aanduiding<<}

Het spreekt van zelf, dat Palotti dit den Prins mededeelde, en vandaar dan dat diens ondervraging voor Honthorst een toon van strengheid had, die tegen zijne gewone mildheid streed; maar toch de heuschheid van het afscheid liet Meester Gerard geenen twijfel meer over, of zijne ophelderingen voldoende waren, en hem hadden geregtvaardigd.
Zoo bleef Honthorst dan in de tegenwoordigheid der vorstelijke personen, zonder onrust voor zich zelven, maar toch wat verwonderd dat hij blijven moest; maar de omzigtige politiek van Frederik Hendrik had een getuige noodig bij een gesprek, waarvan de inhoud toch niet volstrekt geheim mogt blijven, zonder tot gissingen aanleiding te geven, die gevaarlijker waren dan de waarheid, waarop hij zich had voorbereid, en, was hij reeds door de strenge Contra-Remonstrantsche partij in Holland verdacht om zijne Franschgezindheid, het was zaak voor hem in dit oogenblik, de Katholijke Maria van Frankrijk niet als zijne geheime bondgenoote aangewezen te zien, en de getuigenis van den eerlijken Hollandschen schilder, wiens opregte vaderlandsche zin zoowel gewaardeerd werd als zijn talent, was hier eene meer afdoende, eene meer geldende, dan die van hovelingen, edelen of staatsdienaren, die men omgekocht of verleid kon achten, en Frederik Hendrik wilde niet, dat men in zijne goedheden voor Maria iets anders zien zou dan... goedheid, dan dankbaarheid jegens eene ongelukkige, waaraan hij en 't vaderland vroeger verpligting hadden, en de ridderlijke hoffelijkheid van den gastheer tegenover eene koninklijke gast, niets meer; hij zelf hechtte

{==81==} {>>pagina-aanduiding<<}
niets meer aan de verbindtenis met eene vrouw, die als regente hare politieke beteekenis reeds voor hem verloren had, en aan welker koningschap hij niet meer hechtte, dan waar het de vraag was van dien titel als opschrift tusschen tropheën en eerebogen.
En hoe weinig Maria de Medicis gesticht was over dit voorzigtig afwijzen van haar verlangen, om een gesprek onder vier oogen, zij moest bekennen dat, zoo iemand, deze schilder de minst hinderlijke, en de meest vertrouwde getuige was, en zelfs al ware hij dit laatste niet, het was toch de man, wien zij vrijwillig een deel van hare geheimen had opengelegd, en die dus reeds vooruit wist wat zij te zeggen had.
Het spreekt van zelf, dat de Prins niet al den tijd heeft gezwegen, terwijl wij over hem praatten; maar hij heeft toch geen gebruik gemaakt van den armstoel, dien Honthorst (als de eenige ceremoniemeester) in der haast voor hem had aangeschoven; ondanks het herhaald verzoek der Koningin, was hij blijven staan, zich slechts van tijd tot tijd aan de leuning steunende, zeker omdat hem staande het spreken gemakkelijk viel, of ook wel, omdat hij toch geen plan had lang gezeten te blijven.
De Koningin dan had terstond het woord: familiebetrekkingen, opgevat om er gebruik van te maken in zulken zin als zij het gesprek wilde rigten.
- Laas! helaas! spak zij met eenen diepen zucht, hoe kon uwe Hoogheid meenen, dat daar andere dan droefkreuken op mijn aangezigt zullen komen, als wij van familie spreken.... kan de droeve weduwe van Hendrik IV anders dan met leed en rouwe de naauwste en teêrste banden gedenken? O droef en

{==82==} {>>pagina-aanduiding<<}
duister noodlot! al te wreede Ravaillac, die met ééne daad de wereld beroofde van zooveel grootheid en zooveel deugd!
Hetzij de Prins van Oranje deze exorde een weinig te pathetisch vond om in dien toon in te stemmen en dus het gansch gesprek vol te houden, hetzij hij de Koningin verdacht van zich à froid dus op te winden, hij hernam:
- Ja, wat zal ik daartoe zeggen, Mevrouw! overdreven religie-ijver leidt tot bijstere uitsporigheden; maar wil niet al te veel u verdiepen in zoo lang verleden rampen; de vele jaren, die heen geloopen zijn over zulk feit, mogen toch in uw harte de rouwe ietwat linderen; mijne wellieve vrouwe moeder, door eene gelijke ramp getroffen, heeft ook ten laatste verzachting gevonden voor hare weduwlijke smarte.... en stel u toch voor, ware geen stoute booswicht tusschenbeide gekomen, uw Heer zoude toch naar 't gemeen beloop der natuur niet meer konnen leven! hij was immers zoo vele jaren uw oudere, de Koning zaliger! en de wijze, waarop de Prins Maria aanzag, terwijl hij dit zeide, maakte dat zij in verwarring het hoofd moest afwenden, terwijl zij antwoordde:
- Het is dat altijd als ik uwe Hoogheid zie, iets in wijze van zijn in uwe manieren en woorden, of welligt in uwen aard mij mijnen grooten gemaal herinnert.... Lacy! wat dreef mij toch te gelusten naar mijne krooning.... sinds hij voorgevoel had dat de weduwsluijer zich voor mij welhaast zou vasthechten aan dien gouden diadeem.... ik ben de werkster van mijn eigen rampspoed!

{==83==} {>>pagina-aanduiding<<}

Op dit punt gaf de Prins haar in zijn hart volkomen gelijk, maar niet dat zij het was door dat verlangen naar eene krooning, die wel middel, maar toch niet oorzaak was geweest tot Hendrik's jammerlijken dood.
- De mensch wikt, God Almagtig beschikt, hernam hij ernstig; onder zijne bestieringen betaamt het ons het hoofd willig te bukken.... mijne moeder....
- O! zij, zij was min beklagenswaard dan ik; zij stierf rustig in haar vaderland, ik zwerve ballinge; zij wist zich door een stiefzoon geëerd, en zij had een zoon als uwe Hoogheid... terwijl ik, ik... gij hebt het uit de laatste tijdingen verstaan, Prins! wat de mijne mij doet, en hoe hij onverzoenlijk is.
- Ei neen, Mevrouw! ei neen! zijne Majesteit de Koning is niet onverzoenlijk; 't is alleen maar de politiek van 't oogenblik, die hem dwingt, ligt tegen wil en wensch, zich dezen schijn te geven; 't is alleenlijk een kwaad verloop, en een enkele ommezwaai van 't lot of der staatkunde voert u weêr in veilige haven, zoo niet in top van staat.
- Een enkele ommezwaai! voorzeker een zulken wacht ik, den val van den Minister.
- Behoede ons, Koningin! wat ge daar een fel vonnis wijst!... maar geloof mij een groot Minister als Mijnheer de Kardinaal valt niet zoo ligt.
- Richelieu een groot Minister! sprak Maria met zekere minachting, waaronder zij de bitterheid van haren haat trachtte te verbergen, Doorluchtige Prins! gij ook gelooft hierin de faam! gij weet dan niet hoe die man soms zijn tijd spilt! uren lang be-
{==84==} {>>pagina-aanduiding<<}
steedt hij met verzen maken en tragediën op te stellen; Bois-Robert, Racan, Corneille, zijn nevens zijne katten, wier vleijend gestreel hij bemint, zijne liefste gezellen en de ervarene Hollandsche staatsman Grotius is naauwelijks bij hem aangezien.
- Dat zal wel zijne redenen hebben, Mevrouw! en zekerlijk niet voortkomen uit gering besef van de hooge verdiensten des heeren de Groot. Ik ook meen hem naar waarde te schatten, maar toch kan ik hem niet gebruiken.... in mijne dienst....
- Een Armand du Plessis verdedigd door een Heer als de Prins van Oranje! viel Maria in, naauwelijks meer meesteres van hare drift en teleurstelling.
- Ik bidde u, Mevrouw! gun mij eene opmerking, eer ik mijne opinie aan de uwe onderschik; wil luisteren met geduld, want zie, ik doe als de dichter: ik predik met gebogen knien; dus hoor mij zonder spijt: dames in 't gemeen zijn vrij goede opmerksters van der mannen aard en karakter; alleen.... waar het vrienden of vijanden geldt, vergissen zij zich weleens in de proporties, ziende de deugden der eerste in zoo ongelijkbare grootte door 't vergrootglas der teêrheid, en de gebreken der laatste in even dezelfde mate door dat van den afkeer, en in dezen verziet uwe Koninklijke Majesteit zich dus in den Minister van haren zoon, latende haar vermaard doorzigt en roemruchte wijsheid ietwat verschalken door de vijandschap.
- Met al die grootheid van Mijnheer den Kardinaal, zal hij 't gemeene lot der heerschzuchtige staatsdienaren toch niet konnen ontgaan.... hij zal niet altoos staande blijven op zulke hoogte....

{==85==} {>>pagina-aanduiding<<}

- Dat zou mij niet bijster vlijen, sinds ik mijne beste hoop voor onze provinciën gevestigd heb op den duur van 't bewind van dezen staatsman, sprak Frederik Hendrik met zulk eene naïve bonhomie, als scheen hij er niets van te begrijpen, welk een slag hij haar toebragt met dat woord. Maar zij kon niet gelooven dat hij het zoo ernstig meende, als hij het sprak, zelve gewoon aan politieke veinzerij, en niet vreemd in die kunst, die door ontkenning van eene geheime zamenstemming, des anderen gansche meening wil uitvorschen, eer hij de zijne geeft, dacht zij geraden te hebben dat Frederik Hendrik alleen dus sprak om tegenspraak uit te lokken, en ten slotte antwoordde zij dus: - Dan moet ik vreezen dat de beste hope van uwe Hoogheid op wat wankelen grond rust; want.... men zegt, daar zijn vele ontevredenen in 't koningrijk van mijn zoon op dit moment....
- Eilieve, ontevredenen! Maar, Mevrouw! wie heeft ooit geregeerd, of zal regeren zonder ontevredenen te maken, doch wie acht daarop....
- In dezen zal men er op moeten achten, daaronder zijn de grootste prinsen des rijks....
- O! maar deze weet uwe Majesteit zelve, zijn nooit in ernst gevaarlijk voor het hoogste gezag.... zij twisten te veel onderling.... zij laten zich van de algemeene belangen aftrekken door bijzondere gunsten.... zij strijden eigenlijk om niets dan om voor zich zelve een goeden vrede te maken....
- Maar meent uwe Hoogheid dan, dat het volk van Parijs zich zoo uitnemend beliefd vindt met een Richelieu?
- Uwe Majesteit kan begrijpen, dat er tusschen

{==86==} {>>pagina-aanduiding<<}
het volk van Parijs en mij.... niet wonder veel correspondentie bestaat, zulks ik deszelfs geheime wenschen niet raden kan; alleen zoo ik uit de berigten der gezanten en uit de tijdingen, die onze geleerde heer de Groot naar zijne vrienden herwaarts overzendt, eenigzins oordeelen mag, zou het zijne Majesteit Karel I niet kwalijk bekomen, zoo hij eenen Minister had, die zich dus goed met het volk wist te verstaan, als de Kardinaal.... met het goede volk van Mijnheer uw zoon; - maar ziedaar in trouwe al politiek te over tusschen een gastheer, die gekomen is om naar den welstand en naar het welnemen te vragen van zijne Koninklijke gast.
- Uwe Hoogheid is wel goed; doch ik meende dat ik reeds aanving het uit te spreken?
- Vergeef mijne bottigheid, Mevrouw! ik heb niet begrepen, sprak Oranje goelijk.
- Ik meende doch dat mijn verlangen om uwe Hoogheid mondeling te onderhouden.... over eene zaak van aanbelang, die mij sinds vele dagen bezig houdt....
- O wees gerust, Mevrouw! dat verlangen zal voldaan worden, dat kom ik u berigten.
- Werkelijk! riep Maria verheugd.
- Alleen is het bijna onmogelijk, dat uwe Majesteit naar de tijding, die ik haar kom brengen, vele dagen kan verlangd hebben....
- Nu begrijp ik niet, hernam Maria, ontrust en verwonderd; maar de Prins ging voort zonder dat op te merken:
- Ook zoude het tegen mijn wil zijn geweest en tegen mijn pligt van hoffelijkheid, uwe Majesteit

{==87==} {>>pagina-aanduiding<<}
van een wensch, dus bepaald uitgesproken, eerst vele dagen later de verzekering te brengen dat zij vervuld ware. Maria zag hem aan verstomd van verwondering.
- Ik kom uwer Majesteit aanzeggen, dat de gevraagde schepen voor haren overtogt naar Engeland ter beschikking zijn van mijne Koninklijke Vrouwe en terstond zijn geaccordeerd zonder aarzeling of deliberatie....
Maria begreep volkomen;... maar zij was zoo verslagen over deze uitkomst, over deze haast, dat zij niets wist te antwoorden, dan eenige verwarde betuigingen; zij had naauw durven hopen op zoo gewillige haast, op zoo onbekrompen goedwilligheid, eindigde zij, want, en zij drukte op die volgende woorden met eene zekere klem, want... het waren elf oorlogsschepen, die ik tot mijner dispositie wenschte.
De Prins, overtuigd dat zij hem verstaan had, wilde haar nu toonen, dat hij het werkelijk goed met haar meende en zeide glimlagchend:
- Ik moet in trouwe op nieuws tegen de courtoisie zondigen en uwe Majesteit tot de leer der proportiën verwijzen; nu neemt hare goedheid mijnen goeden wil en mijnen persoonlijken ijver als vergrootglas, waarmeê zij mijne krachten overziet en berekent. Elf oorlogsschepen! als ik die van de Staten aanvroeg, zou men meenen dat ik, als voormaals, eenige onderneming tegen Rochelle wilde steunen.... of ten behoeve van mijnen bondgenoot van Frankrijk eene invasie in Engeland bedoelde. Elf oorlogsschepen! het past den rang uwer Majesteit ze te eischen, het past mij zonder overweging toe te staan wat zij begeert,

{==88==} {>>pagina-aanduiding<<}
maar of 't mijnen Heeren de Staten zal passen te leveren.... dat is een andere vraag, die ik in dezen liefst niet ter kamer zou willen brengen.
- Maar heeft uwe Hoogheid als Admiraal dan niet de beschikking over de gansche zeemagt?
- Het is altijd moeijelijk in eene Republiek als deze vast te stellen, waarover men niet en waarover men al beschikking heeft, zeide de Prins met zijn zonderling glimlachje; alleen is dit waar, dat ik uwer Majesteit in overweging zou geven, of zij in de gegeven omstandigheden dien overtogt wel op zulke pompeuse en gewag makende wijze zoude doen?
- Dat zou in Holland afkeuring vinden, meent uwe Hoogheid?
- Uwe Majesteit heeft, naar ik hope, kunnen opmerken, dat men in Holland zich geenszins van uiterlijke pligtbewijzen mijdt jegens de Vorstelijke bezoekster;... maar 't is hier de vraag om in Engeland aan te komen, en uwe Majesteit, daar nog vreemd wezende en onbekend met den volksaard, kan zeer ligt op die wijze moeijelijkheid ondervinden; de Engelsche natie is ietwat in spanning, zegt men.
De Koningin ontstelde heftig.
- Ik begrijp, ik begrijp! stamelde zij. Spreek, Doorluchtige Heer! is u dat door den Koning vermeld?
- Blijf rustig, Mevrouw! en ontstel u niet, ik geve 't slechts in overweging bij wijze van vriendenraad....
- Uwe Hoogheid meent, ik zou in stilte derwaarts dienen aan te landen?
- Dus zou ik handelen, in uw geval wezende.

{==89==} {>>pagina-aanduiding<<}

Toen sprak Maria met eene zachte stem en op diepverslagen toon:
- Ik zorge.... uwe Hoogheid! kent zoo goed mijn geval als ware zij zelve er in; en overzeker wil ik den raad volgen.... die zij zich zelve zou voortschrijven.... ik onderstelle uwe Hoogheid zal weten, dat ik nog niet volkomene zekerheid heb, in Engeland ontvangen te worden op de wijze, die ik zou wenschen, dat ik nieuwe onderhandelingen zal moeten aanknoopen, of nieuwe tijdingen dien af te wachten, eer ik met volmaakte gerustheid dien togt zou kunnen aanvangen, en zoo had ik hope tijd te winnen met dien eisch, want zekerlijk de uitrusting van elf oorlogsschepen neemt veel tijd.... in dien tijd welligt....
- Betrouw u daar niet op, mijne geëerde Vorstin! dat zou hier van korte hulpe zijn; elf oorlogsschepen kunnen hier gereed zijn op den eersten wenk, en als het niets ware dan dat, zoo moet ik eerlijk zijn, en getuigen ze zijn gereed; maar laat uwe Majesteit zich niet ontstellen, ging hij voort, den doodelijken schrik van Maria bemerkende; zij behoeft hierin nietwes te zien, dan een bewijs van ons respect en gansche gewilligheid tot hare dienst en tevens - hij werd ernstig en legde meer klem op zijne woorden - hieruit bewijs te nemen, hoe zeer men zich in Holland aan de trouw van bondgenootschappen houdt, opdat uwe Majesteit, onze voormalige bondgenoote, rustig op dit punt, zich hier van nu aan over niets hebbe te bekommeren of te occuperen, dan om zich te verlustigen, den geest te ontspannen en zich de hulde, die haar gebragt wordt, te laten welgevallen, bovenal er op te peizen hoe zich haar verblijf hier

{==90==} {>>pagina-aanduiding<<}
het meest rustig en het meest genoegelijk te maken, zonder zich bij exempel te zeer aan te trekken de groote gebeurtenissen in Europa en Frankrijk, of daaruit voor zich zelve vreeze of hoop te scheppen.
Eene meer duidelijke vertolking van zijnen wil dat de Koningin van staatkundige intrigues zou afzien, die toch vruchteloos zouden zijn, was er uit den mond van den Prins niet te wachten, en voor Maria was er dan ook niets meer noodig; zij had volmaakt goed begrepen, en zij moest zich onderwerpen.
- Uwe Hoogheid gelooft dan dat ik dus doende, meer kans zoude hebben op....
- Luister, Mevrouw! en de Prins nam hare hand met iets als broederlijke goedheid.
- Zulke toebereidselen voor uwe reize, als ik bedoele, kunnen zonder opzien gereedgehouden worden ter aller uur; maar ook, zonder groot opzien te geven, gereed blijven liggen, ware 't weken, tot maanden zelfs, en daar uwe Majesteit nog niet vast bepaald is, wanneer zij den togt wenscht te ondernemen, daar men uit Engeland den datum nog niet heeft kunnen opgeven, wanneer uwe Majesteit zou kunnen gewacht worden.... zou haar dat, meene ik, het meest conveniëren.
- O! zeker, zeker! zeide Maria dankbaar, dat de Prins haar op die wijze redde uit de verlegenheid, waarin zij zich zelve gebragt had, toen zij het eerst van hare afreis had gesproken; ik kan dan rustig met mijne dochter van Engeland schikken en overleggen, wat voor mijne komst aldaar nog geregeld moet worden....

{==91==} {>>pagina-aanduiding<<}

- Zoo was mijne intentie, zeide de Prins; maar uwe Majesteit meene doch niet, dat er daarom bij hare afreis ietwat zal ontbreken, hetzij van geriefelijkheden voor haren persoon, hetzij met opzigt tot respect en devotie voor haren rang en kwaliteit; het goede volk van Nederland heeft zich wel tegen tirannen gekeerd, en kan 't jok der slavernij niet dragen; maar het heeft daarom geenszins reverentie of eerbied voor gekroonde hoofden afgelegd, en is altijd gereed daarvan getuigenis te geven door gewillige obedientie aan alle bevelen eener Koningin, welker tegenwoordigheid in deze landen allen met dankbare vreugde vervult.
- Uit daden heb ik dit althans ondervonden, en het zou snoode ondank zijn, ook slechts maar eenigzins te twijfelen aan de sterkste verzekeringen op dit punt.
- Maar sinds nu toch eenmaal het vertrek van uwe Majesteit op het tapijt is gebragt, hoe groot eene grieve te veel haast hierin mij en de Prinses ook zijn zoude, een verlangen, dat uwe Majesteit, toen daar van sprake was, heeft gelieven te uiten, heb ik mij nu gehaast te voldoen, Mevrouw! toen ik sprak van familiezaken, dacht ik eigenlijk een weinigje aan de mijne, en.... mijn wellieven zoon.
- Hoe volgaarne zag ik den minnelijken jongen Prins! zeide Maria verruimd.
- Instantelijk voldoe ik dien wensch, mijn Willem is met mij, hij wacht uw wenk; en de Prins keerde zich naar 't andere vertrek, gaf daar bevel aan een page, die er wachtte, en welhaast opende zich de gordijn op nieuws, en de jonge Prins Willem

{==92==} {>>pagina-aanduiding<<}
van Oranje kwam binnen, met vrolijke haast. Zijn vader vatte hem bij de hand, stelde hem voor aan de Koningin. De jeugdige Erfprins van Oranje was nu in zijn twaalfde jaar; maar hetzij door zijne vorstelijke opvoeding, of eene vroegrijpheid, die haast had eene gestalte te ontwikkelen, die tot een vroeg sterven was voorbestemd, hij was rijzig, slank en ontwikkeld als een zestienjarige; zijne levendige, minnelijke trekken getuigden van geest en goedheid; zijne sprekende oogen fonkelden van eenen glans van moed en levenslust; zijne losse, edele houding, de zachte afwisseling van wit en rood op zijn frisch gelaat; de teedere lenteblos der jeugd op een voorhoofd, nog nooit door wolkjes omneveld, dat zich nog nooit had geplooid onder eene gedachte van diepen ernst; de zijden lokken, die in 't midden vaneen gescheiden, langs den slanken hals neêrgolfden, maakten hem tot eene dier liefelijke en aantrekkelijke figuren, die de aanbeveling van een grooten naam, of van eenen prinsentitel niet noodig hebben, om te behagen en belangstelling te wekken; eene kleeding van wit fluweel, met kersenrood satijn afgezet, en met menigte van kanten en goudgalon gesierd, verhoogde en volmaakte nog den behagelijken indruk van dit voorkomen.
Nadat hij voor de Koningin de knie had gebogen, hief zij hem op en omhelsde hem met iets als moederlijke teederheid, dat niets gemaakts had, en dat ook juist niet enkel hoffelijk vertoon behoefde te zijn. Was zij niet zelve moeder, had ze niet haren Gaston ook liefgehad, en in zulken leeftijd voor zich gezien, welligt in eenig Fransch hofgewaad, die haar

{==93==} {>>pagina-aanduiding<<}
deze kleeding herinnerde, en was dit gedenken alleen niet geschikt haar het hart te openen, hoewel dit vermogen den jongen minnelijken Prins zelven wel was toebetrouwd?
Toen Willem zich nog weêr gebogen had in dank voor de Koninklijke omhelzing, sprak hij met levendigheid.
- Voorwaar! ik ben wel genoegt, dat het uwer Majesteit behaagde mij nu eindelijk toe te laten, want certein! zoo wachten nooit jolijselijk is, in eene leêge gaanderij, waar ik niets te doen had, was ik op 't punt ganschelijk patientie te verliezen.
- De oefening in de deugd van geduld was u dan wel nut, en zal u nog veeltijds noodig zijn, mijn zoon! sprak Frederik Hendrik, ietwat ontevreden over den opregten, maar onhoffelijken uitval van den knaap.
- Ik zie niet waarom, Doorluchtige Heer vader?
- Omdat geduld eene kwaliteit is, die prinsen en regeerders der volkeren te allen tijde dient en oorbaar is, zonderling een zulken, wiens beste uitzigt het is eenmaal aan 't hoofd eener republiek te staan, maar, als haar eerste dienaar....
- Uwe Hoogheid zeker heeft goed praten van geduld, als men zoo vaak men wil den degen kan trekken, en zich stellen aan 't hoofd van een leger, of 't beleg rond eene vesting slaan, om zich van uitstel, van afstel der wenschen te verzetten, dan is dat zoo groote konste niet; maar, zoo als ik, zonder een page om meê te schermen, of een minnelijk meisken om meê te schertsen, blijf ik staande houden dat wachten een zwaar lot is, zonderling dan,

{==94==} {>>pagina-aanduiding<<}
als.... men verlangt naar de tegenwoordigheid eener groote vorstinne.
Dat laatste woord maakte in den geest van den zachtmoedigen vader de tegenspraak ietwat goed, en de naïveteit van de geheele bekentenis had reeds de Koningin doen glimlagchen, die toch met zekeren ernst zeide:
- Maar toch, Prins! toch! ge waart daar zamen met de afbeeldsels van de meeste uwer doorluchte voorzaten.... en....
- Maar, Mevrouw! wat zeggen dan die straffe, bedaagde, zwijgende gestalten aan een vrolijkmoedigen Prins; die begeerte heeft zich te vermaken, nadat hij ze eens heeft overzien, beginnen zij te vervelen.
- Zelfs als voortbrengselen van konste en van menschelijk vernuft hadt gij er doch eene wijle onverdroten uwe aandacht aan kunnen wijden! sprak de Prins; en Honthorst wenkende, zeide hij: - Meester Honthorst! gun mijn zoon het huidige gewrocht van uw penseel te bewonderen, dus zal hij achting leeren voor eene konst, die zulke uitkomsten geeft.
- Of ik die niet reeds hadde! riep de jonge man, toespringende op Mr. Honthorst, en al ben ik dan niet bekwaam de konst volmaakt te waarderen, toch weet ik den konstenaar te achten! en kan men ooit minder doen voor die abele geesten, die ons zoo mooi of zoo leelijk als zij willen aan de wereld kunnen vertoonen, en wat mij aangaat, hem de hand biedende, waardste Meester Gerard! zoo gij ooit mij conterfeit, geef mij dan een voorkomen van lust en leven; maar leg mij geene doodsche strakheid op 't gelaat; - daarop zag hij naar het portret op den

{==95==} {>>pagina-aanduiding<<}
ezel, en riep uit, Maria aanziende: Uwe Majesteit moet eene beeldschoone prinsesse zijn geweest in hare jeugd!
Het geweest klinkt nooit goed in de ooren eener vrouw, vorstin of niet, al is zij vrij wel digt de zestig genaderd; maar aan een' twaalfjarigen Prins kon de Koningin, die zijne grootmoeder worden wilde, dat woord vergeven; ook sprak zij met goedwillige gevalligheid:
- Men zegt zóó! toen ik in Frankrijk kwam als de bruid van Koning Hendrik, mijnen Heere zaliger, waren er niet vele jonkvrouwen in Frankrijk noch in Toskanen, die met mij geleken konden worden in fijn rood en zuiver wit.
Dit is toch een voordeel van het geweest voor de dames, dat zij er van spreken kunnen zoo goed als zij willen, zonder van te groote ijdelheid blijke te geven.
- Het mogt niet minder! de Koningin der Leliën! sprak de oude Prins hoffelijk, en Willem riep:
- Voorwaar! hij was wel gelukkig, die Koning Hendrik, zulk een rijk en zulk eene bruid!
Maria glimlachte: - Gij ziet het, Prins! sprak zij tot den Stadhouder, het wordt tijd dat wij er aan denken onzen jongen Prins eene bruid aan de zijde te geven!
- Dat zou mij wel conveniëren, Mevrouw! antwoordde Willem; zoo er nu nog slechts zulke ongelijkbare schoonheden gevonden worden onder de Prinsessen van mijnen leeftijd....
- Misschien, wie weet.... in Engeland, sprak de Koningin lagchend.
- O! mijn Heer! gun mij spoedig eenen keer

{==96==} {>>pagina-aanduiding<<}
naar Engeland te doen, om mij hiervan te vergewissen! hernam de gulgaauwe knaap met levendigheid, en daarop vleijend de Koningin naderend, hervatte hij op smeekenden toon:
- Ik bid uwe Majesteit, die men zegt dat in die zaken abele scheidsvrouw is, voor mij de mooiste Prinsesse van 't gansche hof uit te kiezen; met eene leelijke vrouw zou ik niet konnen leven.
- Goed, mijn jonge Prins! goed! sprak de Koningin goelijk lagchend, ik zal dan ter eeniger tijd maar eens de rol van goede fée op mij nemen, en heenreizen om voor u zulke Prinsesse te tooveren en te bewaren, tot gij tot den leeftijd zijt gekomen waarop Prinsen hijliken; maar gij hebt nog eerst wel den tijd bij uwen grooten vader de krijgskunst te leeren!
De Prinses, die men toen voor hem bestemde, was zes jaar oud!
- Dat kan zamengaan; ik voor mij geloof, dat de dapperste held ook de hoffelijkste bruigom zal zijn!
De Stadhouder glimlachte, en sprak: - Luister, Mevrouw! het ongeduld van dezen kleinen kwant wil bevredigd zijn, en ik denk hem niet te laten wachten, tot hij de volmaakte konst des oorlogs heeft kunnen aanleeren, vooral daar de Staten op pais zinnen en mij er althans toe noodzaken zullen, zoo zij geen betere oorlogssubsidiën toestaan.... Maar met de afreize van uwe Majesteit heeft het nog geene haast, want....
Maar opeens zweeg de Prins, en de man, die in zooveel veldtogten de aandoening der vreeze niet had leeren kennen, veranderde van gelaat als iemand

{==97==} {>>pagina-aanduiding<<}
die schrikt. De Koningin scheen dezelfde gewaarwording met hem te ondervinden, in hoogere mate echter en met iets als toorn vermengd, terwijl de jonge Prins intusschen glimlagchend en blozend de oogen wijder opende, en niets van de sensaties der beide rijperen van jaren scheen te begrijpen. Het was dan ook in eigenlijken zin niets schrikwekkends, dat men te zien kreeg, maar veeleer iets aantrekkelijks. Op den achtergrond van 't vertrek, dat men zich herinneren zal en rotonde te zijn gebouwd, tegenover den zetel der Koningin, opende zich een der vakken, dat eene deur was, die uitzigt gaf in eene prachtige zaal, bij afwisseling met spiegels en geschilderde tafereelen prijkende. Die zaal werd zelden gebruikt door de Koningin, en vreemd was het dus reeds, dat die deur van buiten driftig werd opengemaakt, - maar nog vreemder, toen die openbleef, dat Lucienne d'Arcy die haastig binnenstormde in heftigen hartstogt, en gevolgd door Mevrouwen Fabroni, de Sourdiac, den Ridder de l'Espine en andere hovelingen en dames, die intusschen alle in de groote zaal bleven, terwijl Lucienne alleen vooruit liep tot bij den zetel der Koningin, daar aan hare voeten nederviel en uitriep:
- Mevrouwe! doe mij regt!... Daarop eerst den Prins bemerkende, werd zij doodsbleek van gloeijend rood, als zij was onder de heftige aandoeningen die haar het bloed naar het hoofd hadden gedreven, en stamelde eenige onhoorbare woorden die om verschooning baden, doch waarnaar niemand luisterde, en men begrijpt ook dat voor twee vorstelijke personen als Frederik Hendrik en Maria de Medicis, gewoon

{==98==} {>>pagina-aanduiding<<}
de afzondering, waarin zij zich terugtrokken, door de strengste etiquette geëerbiedigd te zien, zulk een vergrijp tegen alle vormen wel geschikt was eene bevreemding te veroorzaken, die iets van schrik had, maar waarin spijt en ergernis de bovenhand hadden over de stoornis in een gesprek, waarmede ieder van hen zijn eigen doel had; ook getuigde de wijze waarop de Koningin hare gunstelinge ontving, van hare ontevredenheid.
- Welnu, Mejonkvrouw! wat beteekent dat, wat drijft u zulk een opzien te wekken in een oogenblik als dit?....
- Anderen drijven mij, Mevrouw! en ik had geene keuze dan aan de voeten van uwe Majesteit bescherming te zoeken, of onder de snoodste, de ongerijmdste aantijging het hoofd te buigen als eene schuldige!
- Maar kost ge dan niet wachten tot mijn onderhoud met zijne Doorluchtige Hoogheid van Oranje was afgeloopen. Mij dunkt ge kost doch zijn verwittigd, dat ik niet gestoord wilde wezen?...
- Mijne genadige meesteres! vergeef mij, daarvan wist ik niets, konde ik niets weten.
- Dat is waar! sprak de Prins nader tredende, ik had mijn gevolg teruggezonden; maar ik kon geene bevelen geven in den naam der Koningin.... aan de personen van haar huis.
- Toch moet gij gehoord hebben dat zijne Doorluchtige Hoogheid hier was, en gij beleedigt den Prins met deze stoornis!
- O! hernam Frederik Hendrik goedig en reeds weêr zijne opwelling van onwil meester, laat dat niet

{==99==} {>>pagina-aanduiding<<}
ter bezwaarnis zijn van deze arme jonkvrouw, die zeker niet om geringe oorzaak de bescherming van uwer Majesteits nabijheid komt zoeken; en zeker ware het aan hem geweest, Lucienne op te rigten en de gevraagde hulp toe te zeggen, de nobele Stadhouder zou haar niet dus koel en strak hebben aangezien, als Maria de Medicis deed, terwijl zij Demoiselle d'Arcy daar aan hare voeten liet liggen als eene smeekende, zonder haar het woord te zeggen, dat haar vrijheid gaf tot spreken en hoop op verhooring.
Maar Lucienne, die toch uit zich zelve hare ootmoedige houding niet verlaten kon, trachtte zich te regtvaardigen.
- Zijne Hoogheid moge mij vergeven! ik kon van die tegenwoordigheid niet weten, en ik meende hare Majesteit alleen te vinden met den schilder.... ik wist wel dat er dan voor anderen geen gehoor was; maar voor mij... voor mij... dacht ik... hoopte ik....
- Ja, gij hebt gelijk, onze gunst schonk u voorregten, hernam de Koningin; maar is dit eene reden om ze dus te misbruiken?....
- Ik moest die ditmaal gebruiken, mijne gebiedster! want als ik herhaal, ik word gedreven, ik vreeze men heeft mij snoode strikken gespannen....
- Daarin de onschuld toch niet verstrikt kan worden.... sprak nu Mevrouw Fabroni, die tot in de opening der deur was gevolgd, maar toch zonder verlof der Koningin den voet niet over den drempel durfde zetten.
- Mevrouw Fabroni heeft gelijk, sprak Maria,

{==100==} {>>pagina-aanduiding<<}
nog altijd streng. Waarvan beschuldigt men u, Lucienne? regtvaardig u; daar zijne Hoogheid toch de stoornis vergeeft.... zal ik u hooren, want zij zag wel, dat dit nog de kortste wijze zou zijn om de zaak af te doen, en nu eerst wenkte zij Lucienne op te staan.
- Dit is mijn hoogste wensch, het eenige wat ik vraag, Mevrouw! hernam Lucienne ook wat fier en koel tegenover de strakke koelheid harer Vorstin; het betreft geene gunst, het betreft mijn regt, want ik ben onschuldig. En toen rigtte zij zich op, zonder te bemerken dat de jonge Willem van Oranje toegeschoten was en haar hiertoe hoffelijk zijne hand wilde reiken.
- Wie kan anders wachten van zulk eene engelschoone jonkvrouw! riep de kleine Prins, terwijl hij, nevens haar staande, Lucienne met verrukking aanzag. En in waarheid, men kon rijper oordeel hebben dan hij, en met kalmer beschouwing op haar zien, dan van den vurigen knaap kon gewacht worden, en nog door Lucienne's uiterlijk dus getroffen zijn, dat men slechts het goede van haar denken kon, en iedere beschuldiging, die op haar viel, al vooruit terugwees.
En hier treft mij het verwijt mijner lezeressen, ze weten nog niet hoe Lucienne d'Arcy er eigenlijk uitziet, ze ontvingen nog geene persoonsbeschrijving van deze schoone, en 't is nog wel onze heldin! in zooverre ten minste de figuur, om wie zich de liefdesintrigues groeperen, de heldin van eene historische schets kan genoemd worden. Maar wij hadden daarmede ons klein geheim, en dit vooruitgezet, dat

{==101==} {>>pagina-aanduiding<<}
nooit een lezer zich een jong meisje in een roman als leelijk voorstelt, ten zij op bijzonder verzoek en aanwijzing van den auteur, is het zooveel schade niet dat het beeld ietwat in 't ongewisse is gebleven; ieder mogt het dus vrij de trekken geven van zijn ideaal. En idealisch voorwaar was de schoonheid der Fransche jonkvrouw. Toen zij zich ophief, was er een traan van verontwaardiging in het diepe blaauwe oog, de fijne leliewitte tint van 't gelaat gekleurd door het levendig rood van 't gekrenkt gevoel, den slanken hals met wat fierheid opheffende, terwijl bij het oprijzen de teêre buigzame gestalte zich toonde in volle bevalligheid. Het kleed, dat zoo schoone leest omgaf, was gekozen met keurigen smaak; het was van bleekgroen satijn, met een zilverwitten weerschijn, die over iedere plooi, over iedere golving als een lichtgloed heenwierp; voor 't overige droeg zij geene sieraden dan zwarte kanten, die hare lelieblanke tint goed deden uitkomen, en vooral waar zij de wijde mouwen omgaven, die even beneden den elleboog opgestrikt waren met afhangende groene strikken, en dus de kanten op den ontblooten arm deden neêrvallen, eene ongemeen schoone uitwerking hadden. Een enkele juweelen haak, die de keurs sloot, een paar peerlen oorbaggen, die wij kennen, en in 't zacht zijden haar, dat met sierlijke lokken ietwat over 't voorhoofd hing, en slechts gedeeltelijk van achteren was opgestrikt, was een hulsel van zwarte kant, door een paar juweelen spangen vastgezet. Maar sieraden had zij ook niet noodig, om als eene Koningin der bevalligheid te prijken, zoo iets edels en liefelijks lag er op hare trekken, dat men niet wist wat meer te be-
{==102==} {>>pagina-aanduiding<<}
wonderen, die zachte vereeniging van onschuld en eenvoud, of van schranderheid en waardige fierheid; zeker was het dit, wat den jongen Prins Willem den uitroep op de lippen bragt, dien hij rigtte tot de Koningin:
- Mij dunkt, Mevrouw! dus vorstelijk schoon en minnelijk moet gij ook zijn geweest op den leeftijd van deze jonkvrouw.
Maria de Medicis was zoo weinig op zulk eene aanmerking voorbereid, dat zij verbleekte en geheel in verwarring geraakte, en slechts met eenige moeite uitbragt:
- Gij vindt gelijkenis tusschen ons, niet waar, mijn Prins? en 't is niet vreemd.... Demoiselle d'Arcy is mijne verwante door.... hare moeder....
De verwantschap verklaarde de gelijkenis niet precies, want zij kwam voort uit het huis van Navarre, de Vrouwe d'Arcy was van zich zelve Gravin van Bearn; toch was de gelijkenis sprekend, altijd met het onderscheid van jeugd en ouderdom; slechts was Lucienne's haar zacht kastanjebruin, terwijl dat van de Koningin nog (hetzij dan ten gevolge van kunst, want men droeg pruiken, door zwarte fluweelen haarstrikken of hulsels kunstig vastgehecht) in fijne goudblonde lokken over haar voorhoofd hing, en terwijl de Koningin zwaar geteekende eenigzins opgetrokken wenkbraauwen had, die de weifelachtige uitdrukking harer oogen niet verzachtten, waren die van Lucienne naauw merkbaar, uiterst fijn en zacht blond, en lieten de volle zachtheid aan hare donkerblaauwe oogen; maar de uitdrukking van gelaat, van trekken, de mond, de

{==103==} {>>pagina-aanduiding<<}
fijne lippen, alles was van zonderlinge gelijkheid, die den scherpen blik van den vorstenlijken knaap had getroffen, zoowel als van menig ouder heer; alleen de laatsten door rijper oordeel en meer bedachtzaamheid geraden, zwegen en de eerste in zijne kinderlijke loszinnigheid sprak het uit. Maar het bespreken van dit onderwerp scheen de Koningin zeer weinig aangenaam; vergelijkingen zijn altijd hatelijk en dan nog die met eene twintigjarige, die de zestigjarige moeijelijk met voordeel kan doorstaan, en men begrijpt dus dat Maria liever tot de orde riep, als men in de Kamer zeggen zou, en de vraag herhaalde: wat Lucienne eigenlijk van haar wilde?
- Dit, mijne gebiedster! Ik mis een voorwerp van groote waarde, dat men mij met eenig boos en geheimzinnig doel moet hebben ontvreemd!
- Eene ontvreemding in mijn huis, aan eene dame van 't gevolg mijner Koninklijke gast? riep de Prins, voorwaar dat zal niet zacht gestraft worden zoo de dader uitvindbaar is!
- Dat zal wel niet moeijelijk zijn, Doorluchtige Vorst! want.... het is zeker een persoon van rang.... en....
- Lucienne! Lucienne! riep de Koningin, hoe spreekt ge dus onvoorzigtig eene beschuldiging! iemand van kwaliteit zou u zaken van groote waarde ontvreemd hebben. Gij beleedigt met dit gezegde alle voorname personaadjen van mijn hof.
- Lacy, Mevrouw! het heeft alleen waarde voor mij, want het was mij een hoog en heilig pand der teêrste liefde.... mijn kerkboek, een geschenk van mijne moeder....

{==104==} {>>pagina-aanduiding<<}

- Van uwe moeder! herhaalde de Koningin op zonderlingen toon.
- Dat zij mij gaf op haar sterfbed, ja, uwe Majesteit! en juist daarom, omdat het voor niemand waarde heeft dan voor mij, vrees ik dat het mij met eenige booze intentie zal ontnomen zijn.
- Maar waar gij dus de intentiën gist, zult ge, achte ik, doch wel eenige verdenking hebben tegen een bepaald persoon? sprak de Prins.
- Ja, uwe Hoogheid! die heb ik en.... op Mevrouw Fabroni!
- Op Mevrouw Fabroni! riep de Koningin in de uiterste verbazing, maar hoe kan dat wezen.... hoe kan het in u opkomen, arm kind! anders dan in eene vlaag van ijlhoofdige drift, om deze, juist deze, te verdenken van booze intentiën tegen u?
- Omdat zij zelve zich door vlagen van ijlhoofdige passie laat regeren, en in eene daarvan geeft zij.... zich toe in eene opvatting tegen mij.... die.... de grofste ongerijmdheid.... ik.... ik kan het niet uitspreken voor uwe Majesteit, het hoofd duizelt mij! vergiffenis!... en het arme kind, blozende van schaamte en verontwaardiging onder de gedachte aan de verdenking die op haar rustte, bedekte zich het gelaat met de beide handen en begon luide te schreijen.
Toen rigtte de Koningin zich tot Mevrouw Fabroni, die, als men denken kan, met brandend ongeduld en onder de heftigste en strijdigste gewaarwordingen toehoorster en toeschouwster was geweest, doch die in de zekerheid harer zegepraal kracht had gevonden om zich te bedwingen, totdat de Koningin haar het regt gaf te spreken; maar nu ook gaf

{==105==} {>>pagina-aanduiding<<}
zij geheel de bitterheid van haar harte lucht, en op de vraag van Maria:
- Maar, Mevrouw de Vicomtesse! spreek gij het dan uit, waarvan beschuldigt u de Jonkvrouw d'Arcy, waarvan verdenkt gij haar? riep zij luide en scherp.
- Ik verdenk Mejonkvrouw d'Arcy niet, Mevrouw! ik heb zekerheid van hare schuld, en datgene, waarvan zij mij beschuldigt, zoo ik het gepleegd had, het ware niets geweest dan een oefenen van mijn goed regt....
- Maar ziedaar nog weêr niets bepaalds, sprak Maria verdrietig, en zijne Hoogheid gaat bij dit alles het geduld verliezen!
- Volstrekt niet, Mevrouw! in tegendeel dit alles spant zeer ernstig mijne aandacht, en al ware dit niet, zou ik u hinderlijk zijn, waar gij regt hebt te doen?...
Zoodra Mevrouw de Fabroni nader bij de Koningin was geroepen, hadden zich Mevrouw de Sourdiac en de Ridder de l'Espine, die zich met andere vrouwen en hovelingen in de aangrenzende zaal bevonden, nader bij de openstaande deur begeven, alle natuurlijk met één hoofddoel, dat om goed te verstaan wat er gezegd werd, en goed te zien wat er voorviel, maar de Markiezin en de Ridder met zeer uiteenloopende plannen; de eerste om zooveel mogelijk zich zelve te waarborgen, terwijl zij, waar het zijn kon, nog wat meer gloed hoopte te geven aan de uitbarsting; de andere om in ieder geval gereed te zijn tot Lucienne's hulp, zoo zij die behoeven mogt.

{==106==} {>>pagina-aanduiding<<}

- Wees nu zoo goed en verklaar u duidelijk, Vicomtesse! sprak de Koningin; hebt gij dat gebedenboek werkelijk aan Lucienne d'Arcy ontnomen, en met welk regt, met welk oogmerk?
- Ontnomen heb ik het niet; maar toen het door eene toevallige omstandigheid in mijne handen viel, heb ik het behouden....
- Daartoe hadt gij geen regt, Mevrouw! gansch geen regt, viel Lucienne in, zelfs niet als de gemalin van mijn voogd.
- Niet als zoodanig, maar wel als de beleedigde echtgenoot, die het geoorloofd was, zich te verzekeren van de bewijzen eener schuldige verstandhouding tusschen haren gemaal en.... eene verleidster!
- Uwe Majesteit hoort het nu zelve, sprak Lucienne; die ergerlijke aantijging neemt zij niet terug, zelfs niet voor uwe ooren....
- Kon ik beter bewijs geven voor de waarheid daarvan?
- Toch moet ik dit nog meer handtastelijk hebben, om aan zulken gruwel te kunnen gelooven van twee personen, die ik beiden mijne achting geve, sprak Maria koel; dat gebedenboekje zou de bewijzen inhouden eener oneerlijke betrekking tusschen Mr. Fabroni en zijne pupil?
- Zoo zweer ik u! ja, Mevrouw! en zoo dit woord niet genoeg is, laat Mejonkvrouw d'Arcy zelve zeggen, waarom zij het verlies er af dus bitterlijk betreurt, en waarom het haar dus in jammerlijke onrust brengt....
- Lucienne! zeg mij dat, sprak de Koningin met goedheid tot deze, want zij kon niet gelooven

{==107==} {>>pagina-aanduiding<<}
aan de ongehoorde schuld waarvan het jonge meisje werd betigt.
- Ik kan niet, Mevrouw! ik mag niet, al moet men mij ter dood toe beleedigen... niet zonder toestemming van den Vicomte durf ik het uitspreken.
- Uwe Majesteit hoort het nu zelve! sprak Mevrouw Fabroni triomferend.
- Dat is in trouwe allerzonderlingst, sprak de Prins bedenkelijk, en dat kan de verklaring nu nog eene gansche wijle ophouden, want die heer, als ik meene, bevindt zich in den Haag.
Honthorst, die, als men denken kan, dit gansche tooneel met de innigste belangstelling had gadegeslagen was zachtkens achter den stoel der Koningin genaderd, en zich naar haar heenbuigende, zooveel de eerbied het slechts veroorloofde, sprak hij haastig en zacht:
- Naar mijn simpel verstand, was hier snel een goed einde te maken.
- En hoe toch? vroeg Maria op denzelfden toon.
- Zoo uwe Majesteit Mevrouw Fabroni beval, dat bewuste boeksken voor te brengen; bij onderzoek zou instantelijk blijken wat er van de betigting waar was....
- Die raad is goed, antwoordde Maria, en terstond drukte zij dit verlangen uit aan de Vicomtesse, die antwoordde:
- De eisch van uwe Majesteit is regtmatig, en ik zou niets vuriger wenschen, dan die getuigenis nevens mijne aanklagte over te leggen, alleen.... Mijnheer Fabroni heeft het mij ontnomen, toen ik het hem toonde onder een billijk verwijt, en hij is

{==108==} {>>pagina-aanduiding<<}
er meê weggereden, en zeker zal hij wel zorgen het te vernietigen of te versteken om deze schuldige te redden! en daarbij hij is nog niet terug, en in mijn gemoed rijst de ongeruste vrage op.... zal hij terugkeeren?...
- Laat die onrust varen, nobele Dame! zoo 't anders waar is dat gij die werkelijk voedt.
De persoon die binnentrad, terwijl hij deze woorden sprak, had zeker beter dan iemand regt om zoo te spreken, want het was Monsignor Fabroni zelf. Hij droeg op zijne kleederen en in zijn voorkomen al de sporen van een snellen rid, en zijn binnenkomen zelf getuigde van de overhaasting van iemand die alle vormen vergeet, omdat hij vrees heeft te laat te komen, ook zijne woorden; want verder het vertrek intredende, en na even rondgezien te hebben, groette hij den Prins eerbiedig, en daarop de Koningin meer genaderd, bragt hij haar de gewone hulde van eene kniebuiging, terwijl hij zeide:
- Vergeef mij dit onverwacht binnendringen, mijne genadige gebiedster! maar als een man in den snelsten galop is komen aanrijden uit vreeze van zijn doel te missen, kan de onrust, toch nog te laat te komen, zoo magtig de overhand op hem hebben, dat hij de costumen der hofetiquette en de uiterlijkheden van den eerbied daaronder verzaakt, al heerscht die laatste niet min in zijn gemoed. Ik wist zijne Hoogheid met uwe Majesteit in een gewigtig onderhoud zamen; maar dat mogt mij niet verhinderen storend binnen te treden, daar ik voor hooge belangen de allergrootste schade duchtte van eene korte wijle

{==109==} {>>pagina-aanduiding<<}
te laat. Zijne Hoogheid ook vergeve mij dit rouw en ongepast inkomen!...
- Zoo weinig ongepast, hernam Frederik Hendrik, dat wij allen zoo als we hier zijn met onverduldige wenschen uwe komst verlangden, schoon niet durfden wachten.
- En naar ik zie is mijne gemalin onder hen, die deze verwachting niet hadden? vroeg de Vicomte scherp op deze ziende.
- Doe haar echter niet het ongelijk te gelooven, dat zij het niet wenschte, sprak Maria verschoonend tot den Vicomte.
De Vicomte antwoordde hierop niets, maar wendde zich tot de Koningin met eene diepe buiging en zeide: - Zou uwe Majesteit de goedheid willen hebben mij in te lichten waarvan sprake is?....
- Mijnheer de Vicomte! ik verklare u zelve, ik begrijp het slechts ten halve, begon de Koningin verlegen, hoe ze den ernsthaften staatsman de dwaze beschuldiging zou mededeelen die zijne gade goedvond op hem te werpen.
- Vergun mij dan het uit te drukken, sprak de Prins, het woord nemende. - Mijnheer Fabroni! we hebben hier binnenlandschen oorlog. 't Is niet precies de geschiedenis van den Trooischen krijg, maar daar is toch ietwat eene Helena in gemoeid, en hoe vreemd u ook die rol passen moge, daar gaat sprake van u als zoudt gij zoo ietwat een Paris zijn!
Fabroni's ernsthaftig gelaat vertrok zich even tot eenen lustigen glimlach, bewijs van zoo zuiver geweten, van zoo kalm gemoed, dat die de felste jaloezij rust had moeten geven, zoo die rampzalige

{==110==} {>>pagina-aanduiding<<}
hartstogt zich zelven ruste gunnen wilde, of aan zulke bewijzen geloofde, glimlach, die zich tegelijk weêrkaatste op het goelijk gelaat van den Prins, die voor zich zelven reeds de overtuiging had van de ongerijmdheid der beschuldiging.
- Aan Parissen, Doorluchtige Vorst! heeft het den goden nooit ontbroken, als zij een Troje te verwoesten hadden, antwoordde de Vicomte, en ik vreeze wel, dat hier eenige twistappel geworpen zal zijn tusschen onze godinnen, die even zwaar te verdeelen zal zijn....
- 't Is hier niet onder de gedaante van een appel, maar onder die van een kerkboek, zeide de Koningin, Mijnheer Fabroni! uwe echtgenoote beschuldigt u.... op eene vreemde wijze.... Jonkvrouwe d'Arcy klaagt en vraagt regt; daar moet iets voorgevallen zijn met een gebedenboek....
- O! is het dat? zeide Fabroni, blijkbaar verruimd, ik zal uwe Majesteit daarvan uitleg geven.... en Mejonkvrouw d'Arcy, sprak hij met een blik op Lucienne, kan getroost wezen en zich rustig houden; haar geheim is gewaarborgd en haar kerkboek in mijne bewaring.
- Maar dat is het juist, wat men tegen u en tegen haar inbrengt, glimlachte de Koningin, er zou zich in dat boek een geheim bevinden, een bewijs.... van....
- Ja, van uwe schuld! viel Mevrouw Fabroni in, ziende dat Maria aarzelde.
- Mijn portret, als ze zeggen; maar dat is niets dan een ijdel voorwendsel om dit boekje in handen te krijgen; daar is niets van, ik verzeker het uwe Majesteit.

{==111==} {>>pagina-aanduiding<<}

- Dan is er immers ook geen gevaar bij om het te toonen, sprak Mevrouw Fabroni, en de Koningin heeft mij beloofd u dat te bevelen.
- Ja, zeide Maria verlegen, ik beveel u dat, Monsignor!
- Maar, Mevrouw! moet dan zelfs mijne Koningin toegeven aan zulke grillen en zottelijke inbeeldingen?...
- Och waarom niet, Monsignor? eene enkele daad van u beschaamt immers terstond uwe en hare aantijgers.
- O, Mijnheer de Vicomte! ik bid wees ditmaal edelmoedig, wees mijn groothartige beschermer, en doe wat men verlangt! riep Lucienne smeekend. Ik ben bereid alles te lijden, alles te verduren, als deze verdenking slechts van mij afgenomen wordt, en gij hebt dat in uwe magt.... met eene enkele verklaring.
- Ik zal die zeer zeker niet geven in tegenwoordigheid van zoo vele en zulke getuigen, zeide Fabroni met vastheid, en gij, Jonkvrouw! moest het niet van mij vragen.
- Mijnheer Fabroni! in uw geval zou ik niet zoo lang geaarzeld hebben als het zulk een wensch eener dame gold, zeide de Prins.
- Uwe Hoogheid vergeve mij, daar schuilt meer in dit drijven dan ik nu ophelderen kan; men legt ons een strik, en hij zag op Mevrouw de Sourdiac en de l'Espine.
- Ontknoop dien door zuivere rondigheid.
- Uwe Hoogheid kan hierop met te meer gerustheid aandringen, daar ik op 't laatst geheel het

{==112==} {>>pagina-aanduiding<<}
woord kan geven van dit raadsel, fluisterde Honthorst den Prins in, terwijl de Koningin met zachte stem en wat ontsteld gelaat aan Lucienne vroeg:
- Bevat dat boek veelligt het geheim van.... uwe afkomst?
- Dat van mijne opvoeding ten minste, sprak Lucienne ernstig.
Toen aarzelde ook Maria de Medicis om haren eisch te herhalen; maar Fabroni had zich beraden: met een blik op de Koningin, zeide hij, terwijl hij haar 't gebedenboekje overreikte: - Ik zou mij kunnen behelpen met de uitvlugt, dat ik het niet meer bij mij had; maar daar ik het zelfs niet heb ingezien, nadat ik het bij mij stak, begrijpt gij hoe weinig deel ik kon hebben in hetgeen men er welligt verraderlijk in verstoken heeft.
- Wij zullen zien, zeide Maria.
Lucienne werd doodsbleek. - O! Mijnheer! ik begrijp u, riep zij, zich opheffende en zich tot hem wendende, gij zult mij dan verloochenen als men ziet, dat....
Maar Honthorst nam glimlagchende hare hand en fluisterde haar toe: - Wees gerust, Jonkvrouw! de Fransch-Gereformeerde cantiques zijn er niet meer in. Men had vreeze dat die u hier schaden konden, en daarom nam men ze weg.
Lucienne zag hem aan met eenen blik, waaruit de hoogste verwondering en de levendigste dankbaarheid spraken; maar wij begrijpen nu den tegenzin van Fabroni om het boekje te toonen, daar hij van die wijze verminking niets wist, en toen hij voorzigtiglijk zijne onkunde aan den inhoud voorop

{==113==} {>>pagina-aanduiding<<}
zette, was dat om de ergernis der ontdekking op het hoofd der verraders te doen neêrkomen, als ware hun opzet niet waakzaam geweest.
De Koningin had intusschen het boeksken doorbladerd en vond heel spoedig de verdachte pagina, de pagina... geïllustreerd met een portret, dat gansch niet de afbeelding was van eenigen Heilige, maar dat er zeker nog al profaan moet hebben uitgezien, want het dwong Maria de Medicis een glimlach af, terwijl zij het aan den Prins toonde.
- Daar loopt ietwat van St. Anna onder, allerschoonste Jonkvrouw! sprak de Prins ook glimlagchend, zulke faciën en zulk costuum komen, naar ik meene, gemeenlijk niet in de legenden voor; alleen zoo dit den waardigen Vicomte Fabroni moet voorstellen, moet dit portret vervaardigd zijn ongeveer een twintig jaar vóór uwe geboorte, want de Vicomte zal als ik zelf zijne vijf kruisen niet loochenen, en dit toch schijnt een jonkman van even twintig. - Zie zelve, Mevrouw Fabroni! wat dunkt u? Zoo gij hierin uwen gemaal herkent, moet het zijn uit den tijd, toen gij naast hem voor bruid zat! - en hij gaf het haar; maar zoodra de dame er een oog op sloeg, riep zij uit met vrolijke verrassing:
- Maar dat gelijkt in niets mijnen gemaal, maar dat kan zijne beeldtenis niet voorstellen op geenen leeftijd; dien jeugdigen Heer ken ik.... en toch, en toch... Toen met wat schuchterheid op Fabroni ziende: - Mijn gemaal! wil vergeven, ik heb u zekerlijk te dwaas verdacht....
- Ik heb u daarom vooruit gewaarschuwd, Me-
{==114==} {>>pagina-aanduiding<<}
vrouw! zeide Fabroni droogjes; daarop het boek uit hare handen nemende, zeide hij met een strengen blik op Lucienne. Het is dus Mijnheer de Ridder de l'Espine, dien gij deze eereplaats beschikt in uw aandenken.
- De l'Espine! herhaalde de Koningin, die het op nieuws bezag, ik herinner mij, dat is de beeldtenis van een zekeren René.... die....
- Die zich nu aan de voeten werpt van uwe Majesteit als Ridder de l'Espine, een naam waaronder hij uwe aandacht tot hier toe schijnt ontgaan te zijn....
- Gij, Ridder! de vijand van den Kardinaal, dien ik in Holland tot mijn gevolg heb toegelaten.... op het verlangen van....
- Den Maarschalk Bassompierre, hernam René luid.
De Koningin zweeg, veranderde ietwat van kleur, beet zich de lippen en.... zag naar Fabroni, als riep zij van hem eene hulp in, die zich niet te vergeefs wachten liet, want terstond rigtte deze het woord tot René:
- De aanleiding zij wat zonderling, zij is ons toch welkom om wat meer opheldering te vergen omtrent uwen persoon, Mijnheer! want zelfs wat u regt geeft hier in deze zaal te zijn, blijkt mij in niets.
- Mij dunkt, Monsignor! waar er van mijne beeldtenis en naam sprake is, mag ik doch mijn persoon toonen, om dien te regtvaardigen, en al ware dat niet, men mag zich altijd partij stellen voor de onschuld, en daartoe kom ik tot den zetel harer Majesteit, om de zaak te bepleiten van mijne zuster!

{==115==} {>>pagina-aanduiding<<}

- Uwe zuster, vermetele avonturier! riep Fabroni, Demoiselle d'Arcy uwe zuster?
- René, René! ik bid u, waartoe dit! riep Lucienne in pijnlijke onrust.
- Uwe zuster! herhaalde de Koningin, en sloeg een oog vol diepe verontwaardiging op den jongen edelman.
- Ja, Mevrouw! hernam hij met eene vaste stem, doch die alleen hoorbaar was voor de naast omgevenden, de Koningin, Fabroni, Lucienne en den Prins van Oranje, - mijne zuster, zoo als ik de eer heb te zeggen, wil uwe Majesteit zich slechts herinneren, ik voere in mijn ridderwapen een zekeren noodlottigen balk; ik ben zoon van Hendrik IV en... Lucienne d'Arcy is....
- 't Is genoeg, Ridder! 't is genoeg! de Koningin is voldaan! viel Fabroni snel in, want hij zag Maria op het punt van te bezwijmen....
- Maar ik nog niet, sprak de Ridder nog meer stout en luid! Ik wil niet dat Lucienne d'Arcy op eenige wijze zal verdacht worden; dit is wel mijn portret, het is zelfs ietwat verjeugdigd en gevleid, daarvoor ik den schilder dank, sprak hij met koele hoffelijkheid, zich buigende tegen Honthorst. Maar ik heb het niet laten vervaardigen, noch aan Mejonkvrouw gegeven, en weet wel zeker, dat zij het niet zelve hier heeft laten plaatsen; het dient wel opgeklaard te worden, wat er voorgevallen is met dit boekje, sinds de schoone Jonkvrouw het verloor. Want dat zij het verloren heeft, is zeker.
Daarmeê wierp hij nu het vraagstuk in zijne volle

{==116==} {>>pagina-aanduiding<<}
zwaarte weêr op allen terug. Wat de l'Espine er toe bewoog deze zaak dus te verergeren, begrijpt men ligt; wij nemen echter een volgend hoofdstuk om het op te helderen; want de situatie, als men ziet, gaat zich nog meer verwikkelen.



{==117==} {>>pagina-aanduiding<<}

VI.


Lucienne d'Arcy.

De Ridder de l'Espine was overtuigd, dat na deze uitkomst, waarvan hij reeds den hoofdbewerker giste, eene botsing tusschen Mijnheer en Mevrouw Fabroni en de Koningin niet meer te verkrijgen was: botsing welke de l'Espine weleens had willen gadeslaan, ware 't alleen geweest om te kunnen berekenen, in hoeverre Maria haar gevoel aan de verpligtingen van haren toestand zou kunnen opofferen, en welke mate van teederheid zij Lucienne toedroeg, en tegelijk Fabroni zelven den maatstaf in handen te geven van hare dankbaarheid voor zijne trouw en van hetgeen hij van haar kon te wachten hebben, na alles wat hij haar was geweest: indruk, dien het den zendeling van Richelieu belangrijk was te geven, en bovenal gade te slaan, om dien daarna te versterken en zoo te wijzigen, dat hij den Vicomte tot het besluit kon brengen, om eene Koningin te verlaten, in wie hij alleen eene grillige vrouw diende, beter ge-
{==118==} {>>pagina-aanduiding<<}
schikt met gunstelingen te coquetteren, dan welberaden vrienden te waarderen en trouwe dienaren te beloonen. Dan zou hij spreken van Richelieu, van diens gunsten, van diens aanbiedingen, van den terugkeer naar Frankrijk, en van eene waardige plaats voor den waardigen staatsman. En, zonder geloof, als de Ridder was aan eene volstrekt belangelooze trouw, scheen hem de uitkomst onfeilbaar. Te meer ergerde hem de mislukte toeleg van Mevrouw de Sourdiac, want nu alles deze wending had genomen, was er wel niet aan twist en scheiding te denken, en zijne verbittering tegen de Markiezin, dat zij eene intrigue gesponnen had, waarvan zij de draden niet beter in handen had weten te houden, was er te dieper en te spijtiger om. Hij ging zelfs zoo ver van haar te verdenken, met Honthorst die verwisseling van 't portret te hebben afgesproken als eene kabaal tegen hem zelven, van wiens onwil zij reeds zoo veel had geleden, en wiens bedreigingen haar ontrustten. En daar hij deze vrouw eerder als eene onhandige intriguante in zaken van politiek had leeren kennen, dan als eene 
werkzame ijveraarster voor de partij van den Kardinaal, en het voor hem de vraag was, om door eenig schitterend feit in 't Palais-Cardinal van zich te doen spreken, viel het hem in, dat het zaak was Mevrouw de Sourdiac te doen vallen, door de intrigue tegen haar zelve te keeren, en dus de Koningin te berooven van haar, haren gemaal en den President Le Coigneux, hunnen bloedverwant, drie personen wier naam en rang, hoewel zonder veel werkelijken invloed, toch uiterlijk Maria's gevolg niet weinig luister bijzetten; wij hebben ge-
{==119==} {>>pagina-aanduiding<<}
zien hoe hij dit aanving, wij zullen hooren hoe hij 'tvervolgde; het was daarbij eene soort van wraakoefening tegen Honthorst, wien hij in de uiterste verlegenheid meende te brengen, door hem tot de keuze te doemen, zich zelven of Diedrik als den teekenaar van 't miniatuur te noemen. Wraakoefening, die hij wel regtmatig achtte, daar de schilder hem door zijne onvoorzigtigheid of door zijn kwaden wil plotseling op den voorgrond had geplaatst, terwijl hij zich nog zoo gaarne een weinig ter zijde had gehouden. Maar overtuigd dat hij nu niet meer in het duister kon blijven, nam hij zijne partij met de vermetelste driestheid, en verkoos liever op te treden als aanklager dan als beschuldigde.
Wat den Vicomte Fabroni aangaat, zijn doel met zijnen plotselingen terugkeer was zoo eerlijk en daarbij zoo helder, als de ontwerpen van den Ridder duister en dubbelzinnig waren. En Signor Palotti had hem verteld, dat de Prins naar Honselaarsdijk was vertrokken, zonder hem eenige opheldering te geven omtrent de reden van dit bezoek aan de Koningin Maria, dat hij tot hier toe opzettelijk vermeden had. Het stilzwijgen op ditpunt, tegenover een man, wien Frederik Hendrik anders zijn vertrouwen schonk, en juist na dat geheimzinnig onderhoud van den vorigen avond met dien schilder, tegen wien Palotti en Fabroni wantrouwen hadden getoond, en die zeker belast was, van Maria's onberaden voorstellen de eerste inzigten te geven, scheen dien twee vrienden der vorstelijke personaadjes niet veel goeds te beloven; zij aarzelden tusschen twee onderstellingen: of de Prins was dus verontwaardigd

{==120==} {>>pagina-aanduiding<<}
over de voorstellen der Koningin, dat hij haar persoonlijk zijne ontevredenheid wilde uitdrukken, en haar tot een snellen aftogt verpligten, of, en dit laatste vreesde Fabroni bijna evenzeer, hij liet zich verlokken door den schoonen schijn dier uitzigten, die zij hem had weten voor te spiegelen, en door een geheimen wensch, om zijne bekende grieven tegen den Kardinaal in eens te wreken: verdenking, waarvoor men grond had in het voorbeeld van Hauterive, Beringhen en andere Fransche ballingen, die den Kardinaal haatten, en die de Prins in zijne dienst had genomen en met openlijke gunst eerde: bewijs althans, dat zijn verholen wrok nog niet zuiver was afgelegd: wrok, welken deze raadsmannen zonder twijfel zouden voeden en aanvuren. En de vaste overtuiging, waarin de Vicomte was, dat niets hetgeen Maria op deze wijze ondernam, zou gelukken, dat het alleen strekken kon, om haar met schade en schaamte uit Holland te verdrijven, nog voordat haar het toevlugtsoord in Engeland gewaarborgd was, en dat de Prins bij dit gevaarlijk spel, behalve het bondgenootschap van Frankrijk, ook nog het vertrouwen der Staten, en een deel der liefde en hoogachting van het volk zoude inboeten, ontrustte hem dermate, dat hij alleen in eene haastige tusschenkomst, eer men nog iets had kunnen vaststellen, de redding zag der beide onderhandelenden. In zijn bang vermoeden werd hij nog meer versterkt, toen hij vernam, dat de Erfprins van Oranje zijn vader vergezelde bij dit bezoek; iets dat zeker in betrekking stond met het Engelsche huwelijk, en een nieuw bewijs scheen van Oranje's overhelling om met het wettig gezag in

{==121==} {>>pagina-aanduiding<<}
Frankrijk te breken. De trouwe staatsdienaar had te eerder het begin van uitvoering (om het eens zoo te noemen) willen verhinderen, daar hij vreeze had, dat de l'Espine een van die verdachte opmerkers was, die hetgeen er voorviel op het huis Honselaarsdijk met bespiedende blikken gadesloegen, om het over te brengen waar het niet dan schaden kon. Hij wist wel, dat zijne storend overvallen van de hooge personen, op het oogenblik van hun geheim onderhoud, beider toorn zou wekken, maar hij wist ook dat beiden het hem later zouden danken, als hij hun de redenen van zijn oneerbiedig tusschenbeiden treden zoude hebben uitgelegd. Intusschen, als wij gezien hebben, zijne vrees was ongegrond, de Prins van Oranje was te wijs en te scherpziend een vorst om niet uit zich zelven deze gevaren te onderkennen en te vermijden; maar toch was de terugkeer van den Vicomte hoog noodig, voor hem zelven en voor anderen, daar er van andere zijde iets dreigde, dat evenmin ligt geacht mogt worden, en waaraan hij ter naauwer nood had gedacht onder de grooter en wigtiger onrust, die zijn geest drukte; hem was het dus eene soort van verligting te vernemen, dat het veeleer zijne huisselijke bezwaren gold, dan de openlijke belangen der Koningin, en dat onder zulk een tooneel en voor zulke getuigen, dat andere wat hij had gevreesd, zeker was geweerd. Maar.... wij hebben haast te zien, wat de moedwillige stoutheid van de l'Espine uitwerkte. Hij had dan op hoogen toon rekenschap geëischt van het daarzijn van zijn portret in het boekje, en Lucienne, sterk door hare onschuld, en die de in 't lichtstelling daarvan wachtte door iedere opheldering,

{==122==} {>>pagina-aanduiding<<}
had verklaard, dat zij het een paar dagen te vergeefs had gezocht, en hoogst verwonderd was geweest, er Mevrouw Fabroni van te hooren spreken, als in 't bezit van haren echtgenoot. Het spreekt van zelf dat de Vicomtesse ondervraagd werd naar de wijze, waarop het in haar bezit was gekomen, en dat zij, zich door Mevrouw de Sourdiac gespeeld en gemystificeerd geloovende, niet geaarzeld had, deze te noemen als de persoon, die haar eerst argwaan tegen Fabroni had ingesproken, en later Lucienne's gebedenboek gegeven had, als een zeker bewijs van zijne ontrouw inhoudende. De Markiezin, hierop ter verantwoording geroepen, was nog meer vertoornd tegen den Ridder René, dien bondgenoot, die haar in deze ongelegenheid bragt, dan op de Vicomtesse, die haar met heftigheid de smart en het lijden verweet, dat zij haar zonder noodzaak had aangedaan. Ook besloot zij Lucienne niet te sparen, zoo als de l'Espine geëischt had, en te minder, daar zij nog altijd zeker bleef, den Vicomte door haar te doen vallen; daarbij zij was vrouw, en eene vrouw erkent zich liever schuldig aan eene list, dan aan eene vergissing; daarom zich met een fellen blik en fieren glimlach naar Mevrouw Fabroni wendende, zeide zij:
- Welnu, Mevrouw! ondanks alle tegenspraak en alle tegenbewijs, verklaar ik, dat gij de beeldtenis van uwen gemaal in dat boekje zoudt gevonden hebben, zoo daar niet eenige opzettelijke verwisseling had plaats gehad, uitgedacht, of althans uitgevoerd, door den eenen of anderen vernuftigen konstenaar, die mij een trek heeft willen spelen.

{==123==} {>>pagina-aanduiding<<}

- Misschien wel door denzelfden, wien gij het portret van den Vicomte ter uitvoering hadt toevertrouwd, sprak de l'Espine luid, met een boosaardigen glimlach, en die gemeend heeft, mij op deze wijze in uwe kabaal te verwikkelen.
- Dat is zeer mogelijk, hernam Mevrouw de Sourdiac, sidderend van woede, en ik voor mij heb groote haast er mij van te vergewissen!
- Wij allen, sprak de Prins ernstig; hare Majesteit vergeve mij hier voor haar te spreken; maar er gaan hier zaken om, die zekerlijk moeten onderzocht worden, tot bescherming der onnoozelheid en tot beschaming der snooden.
- Ik geef uwe Hoogheid volkomen gelijk, zeide Maria; maar hoe gij daartoe gekomen zijt Markiezin!... ik beken dat... ik begrijp mij niet, hoe gij met zulk een boos opzet het geluk van Mevrouw Fabroni hebt willen verstoren.
- Ik meende mijn pligt te doen met Mevrouw Fabroni in te lichten; want ik blijf gelooven, dat de schuldige verstandhouding bestaat, en zeker is de invoeging van Ridder René's portret, in plaats van de beeldtenis van Monsignor, niet de eenige verandering, die dit vreemde boekje heeft ondergaan; want om slechts van dit ééne te spreken: toen ik het vond, bevatte het Huguenootsche cantiques, die wel niet in een gewoon Katholijk gebedenboek zullen t'huis hooren, en toch, sprak zij, het doorbladerend, men kan zich overtuigen, dat deze hier niet meer aanwezig zijn: bewijs dat dit, óf een ander boekje is, óf dat er opzettelijke veranderingen meê gepleegd zijn; Mevrouw Fabroni zal het zich

{==124==} {>>pagina-aanduiding<<}
herinneren als ik; want ik heb ze haar aangetoond.
- In waarheid! zeide deze, en op nieuws vlamde haar argwaan op, tegelijk met al hare twijfelingen. Monsignor Fabroni! geef mij dáárvan rekenschap; want gij zeidet mij met den inhoud ten volle bekend te zijn!
- Ik heb daarmede bedoeld, Mevrouw! dat ik de overtuiging had, dat daarin niets schuldigs was, en niets dat uwe aantijging kon regtvaardigen.
- Maar mij dunkt, men mogt Mejonkvrouw d'Arcy voor zich zelve laten getuigen, zeide de Prins. Zeg, melieve! hadt gij eenige voorliefde voor de Calvinistische liederen, dat gij ze onder de mis bij u naamt?
- Men plagt ze te zingen aan 't Fransche hof... viel Fabroni in.
- Ah! en 't is welligt in 't geheugen daaraf, dat ze u waard zijn? vroeg Oranje.
Lucienne, overtuigd dat Fabroni haar den steun niet geven zou, dien zij noodig had, en dat zij zich zelve met ééne daad van, moed boven alle verdenking verheffen en zich voor de toekomst een regt zou verkrijgen, dat haar niet meer betwist kon worden en dat haar voortaan van alle geheimzinnigheid zou ontslaan, wendde zich nu tot Frederik Hendrik met kalmen moed in de houding; en met geestdrift in het oog sprak zij:
- Neen, Doorluchtige Prins! ze hebben een Hooger en Heiliger waardij voor mijn gemoed, dan simpel als eene herinnering uit het Vaderland! ze zijn mij de gewijde liederen in het huis mijner ouderen geleerd, in de gemeente met mijne

{==125==} {>>pagina-aanduiding<<}
geloofsgenooten gezongen bij onze godsdienstoefening, en waarmede ik mij nog doorgaand stichtte en verkwikte in uren van mistroostigheid; want dat uwe Hoogheid wete, dat dit edel gezelschap het verneme, dat hare Majesteit het hoore met verschooning, ik ben Protestante, en wil dat niet langer verhelen!
Men kan zich de uitwerking denken van die verklaring op allen, die van deze waarheid niets hadden geweten, noch geraden; maar bovenal was die uitwerking sprekend op hen, die er mede bekend waren, zoo als Fabroni, de l'Espine en de Koningin.
De laatste, hoewel vlammend van toorn, trachtte zich te bedwingen, en om niet uit te barsten in drift, zeide zij scherp en koud: - Protestante.... Jonkvrouw! gij zijt dat niet; het is zoo, de Graaf en Gravin d'Arcy behoorden tot de Huguenoten, en dus hebt gij uwe eerste jeugd met de religionsverwanten gesleten; maar gij weet, dat het nooit in het plan lag uwer naaste verwanten, om u zelve tot eene Huguenote te maken.
- Mijne opvoeding, Mevrouw! heeft altijd die rigting gehad om mij te brengen tot de gezuiverde godsdienst.
- Sinds gij tot mij gebragt werdt te Brussel, aan 't hof der Infante, zijt gij geconsidereerd te behooren tot de Kerk.
- Uwe Majesteit, onwetend zijnde van de innerlijke gevoelens mijner ziele, heeft mij altijd verpligt de mis bij te wonen; ik, door eerbied en opzien voor mijne Vorstin teruggehouden, durfde ze niet

{==126==} {>>pagina-aanduiding<<}
uitspreken en gehoorzaamde; maar, ik was Protestante in 't harte, en ik protesteerde tegen de mis, door de wijze zelfs waarop ik die hoorde.
- Bij 't sakrament des doops heeft men zich voor u verbonden, u in den schoot der Kerk te houden.
- Vergiffenis, Mevrouw! hierin heeft men uwe Majesteit verkeerd onderrigt; juist daarbij ben ik gewijd tot de ware religie en heeft het mij tot hiertoe ontbroken aan moed om voor mijn wensch uit te komen, ook uiterlijk tot die kerk te behooren; van nu aan stelle ik mij daartoe, en bidde zijne Hoogheid den Prins, als een Protestantsch vorst, en als Christen edelman, mij te willen beschermen en bijstaan te dezer gelegenheid tegen elk die mij daarvan zou willen afhouden.
Lucienne, zoo sprekende, knielde neder voor den Prins, die zeker een weinig verlegen was met deze inroeping, maar toch niet minder getroffen door haren edelen Christelijken moed; want de onwil der Koningin was zigtbaar, de glimlagchende blikken en het gefluister der hovelingen en dames waren niet meer aanmoedigend, om zich ernstig voor eene ernstige zaak uit te spreken, en de smart en spijt, die Fabroni's gelaat uitdrukte, moest nog meer terugschrikkend zijn voor de Jonkvrouw, dan al het overige.
Maar toch was Frederik Hendrik de man niet, die eene vrouw bij zulk eene oproeping om bijstand, onverhoord zou laten smeeken, vooral niet de man om haar niet terstond troost toe te spreken, en hulp te beloven, al ontbrak het hem later aan ernstigen wil, om juist alles te schenken wat zij vroeg.

{==127==} {>>pagina-aanduiding<<}
Hij hief haar op, en zeide met ernst en goedheid:
- Wees er zeker van, Mejonkvrouw! van nu aan zijt gij onder mijne, bescherming, als geloofsgenoote en als edelvrouw, die zich beroept op den steun van den Stadhouder.
- Mag ik uwe Hoogheid herinneren, dat de Jonkvrouw mijne onderdane is, zeide Maria, bleekgeel van spijt.
- Alleen zij is in deze landen, en beroept zich op den eersten Staatsdienaar, ter handhaving harer religieuse vrijheid: beginsel, dat door de Staten wordt voorgestaan en geoefend, en daaraan ik, mogt het wezen, veeleer ruimere uitbreiding zoude geven, dan eenigzins beperking.
- Zij is mijne verwante, sprak Maria met eene stem, sidderend onder allerlei strijdende gewaarwordingen. Ik heb op haar zulke regten, die door geene aardsche magt kunnen ontnomen worden of weêrsproken....
- Het is ook alleen in den naam der Hemelsche belangen, dat ik ze durf tegenstaan! sprak Lucienne, demoedig maar vast, en mijne allernaasten zijn zij, die ik mijne broederen en zusteren noem in Christus.
- Ik dacht niet, hernam de Koningin, dat de religionsverwanten die teêre namen gaven, dan aan lidmaten hunner kerk! en, naar ik achte, zijt gij nog niet tot daartoe gekomen!
- Nog niet, Mevrouw! dat is waar, maar aanstaanden zondag hoop ik mij openlijk bij de gemeente te voegen, met hulpe Gods en onder 't welnemen van zijne Hoogheid den Prins.

{==128==} {>>pagina-aanduiding<<}

- Ik zegge daartoe neen noch ja, mijn kind! dat zijn religiezaken, dergelijke gij met den weleerwaarden Rivet bespreken moet, dien ik u zenden zal.
- Ik heb den weleerwaarden Heijdanus, Predikant tot Leiden, tot mijn geestelijken leidsman, sprak Lucienne.
- Hoe! dus reeds een biechtvader gekozen, riep de Koningin met de hoogste ergernis. Monsignor Fabroni! wat is dit? dit komt tot uwer verantwoording! Gij, haar voogd, die belast waart zorge te dragen voor de wigtigste belangen der Jonkvrouw, hoe kondt gij ze dus veronachtzamen, dat ze op zulke doolwegen kon treden, en gij daaraf onwetend bleeft; of zoo niet, hoe kondt gij veroorloven, dat zij zulken weg ging? hoe, heeft een man als gij, zoo ernstige taak dus met schuldige nalatigheid kunnen verachteloozen?....
Mevrouw de Sourdiac zag den vreesselijken strijd, die zich, bij deze verwijtingen der Koningin, op het gelaat van den Vicomte uitdrukte, en liet het Maria opmerken, terwijl zij fluisterend sprak: - Uwe Majesteit zal nu toch zelve kunnen oordeelen, of ik niet gelijk had, toen ik ried dat er tusschen die twee ietwat omging, dat voor alle anderen eene geheimenis moest zijn, en ik vrage of zulke toegevendheid in een streng Heer als Monsignor natuurlijk is, en waaraf ze blijke moet zijn?
Maar de Vicomte merkte dit slangengesis en hij doorzag ligt wat het bedoelde. Als trouw dienaar der Koningin, was hij getroffen en gegriefd door de onbedachte loszinnigheid, waarmede Luci-
{==129==} {>>pagina-aanduiding<<}
enne, in den ijver harer religieuse geestdrift, een geheim prijs gaf, zoo lang en met zoo omzigtige zorge bewaard en beveiligd, en dat hij zoo gevaarlijk achtte te worden uitgesproken. Als Katholijk voelde hij zich in den uitersten drang gebragt; want hij begreep dat hij de veroordeeling van al zijne geloofsgenooten scheen verdiend te hebben, en dat daar onder alle aanwezigen niemand zijn zou, dan de Prins van Oranje, die hem verstaan zou en onschuldig houden, als hij zich regtvaardigde; daarom had hij zooveel mogelijk het openbaren der waarheid willen ontduiken, had, vooral ten aanhooren van die allen, zijne onwetendheid aan hetgene er met Demoiselle d'Arcy mogt gebeurd zijn voorgewend; maar hij was niet de zwakke man, die zijne beschermelinge zou verloochenen; nu het ernstig noodig werd haar te verdedigen, en nu waarheid nooddwang was geworden, was hij te fier, om zich te redden door eene logen. En zich tot Maria keerende met waardigen ernst, sprak hij met vastheid:
- Mijne Koningin luistere toch niet naar de inblazingen der verdenking en der twistzucht. Uwe Majesteit moge zeker zijn van dit ééne: ik heb mijne pligten jegens Mejonkvrouw d'Arcy niet verzaakt, ik heb ze in tegendeel vervuld, zoo als ik dat als een trouw dienaar van uwe Majesteit schuldig was; waarheid is, dat ik mijne pupil niet heb gedwongen, waar het zaken der conscientie aanging, waarheid zelfs, daar ik, eens de rigting kennende, die haar geest had genomen, die heb geleid en bestuurd, in zooverre daartoe stoffelijke hulpmiddelen noodig konden zijn. Door mijne zorge en onder mijne tusschenkomst,

{==130==} {>>pagina-aanduiding<<}
heeft zij zamensprekinge kunnen houden met eenen Leeraar van de gezindte, waartoe zij zich achtte te behooren; met mijne bewilliging en hulpe heeft zij, sinds haar twaalfde jaar van zulk onderrigt beroofd, onderwijs ontvangen in de gronden harer religie; met mijnen wil eindelijk zou ze zich eerstkomenden zondag, door plegtige belofte aan die religie verbinden, alleen niet openlijk, omdat ik ten wille van uwe Majesteit de ruchtbaarheid daaraf wilde mijden; maar het schijnt Lucienne's opzet te zijn, in dezen niets te mijden om het gevoel harer weldoenster te sparen (dit sprak hij met een scherp verwijtenden blik op het jonge meisje, dat zwijgend het hoofd boog onder dit verwijt); maar zoo ik dat alles gedaan heb en toegestemd, hernam Fabroni vaster en de stem nog luider verheffende, mag uwe Majesteit zeker wezen van de volstrekte noodwendigheid dezer concessiën, die ik, noch als Katholijk, noch als voogd, noch als dienaar uwer Majesteit had mogen doen, zoo de allernaaste en allerwigtigste belangen van de Jonkvrouw en van uwe Majesteit zelve die niet dringend hadden gevorderd. Ik ben bereid uwer Majesteit van die redenen onder vier oogen stipte en klare rekenschap te doen; meer bewijs dan de verzekering, die ik nu geve, vordere zij op dit oogenblik niet; zijne Hoogheid de Prins, die weet wat het staatsbelang in 't groote kan vorderen, zal het mij toegeven, dat ook in de particuliere omstandigheden van de Koningin en van haren hofstaat.... zoodanige middelweg tusschen toestaan, 't geen men zou behooren af te keuren, moet gezocht en gebruikt worden?

{==131==} {>>pagina-aanduiding<<}

- Voorzeker ben ik de man, om u dat toe te stemmen! sprak Frederik Hendrik; maar er zijn, leider! personen, die een natuurlijken afkeer hebben van alle accommodatie en die moderatie haten, als ware 't eene pestilentie der ziele;... toch houd ik dien weg....
- En deze staat vaart er wel bij, viel Fabroni in, Maria beduidend aanziende, en vorstinnen moeten bedenken, dat zij het niet zijn over de conscientiën, en de politiek gebiedt haar somwijlen dringend....
- Merci Dieu! riep Mevrouw Fabroni met ergernis, daar rijdt mijn heer gemaal weêr voort op zijn stokpaardje van de politiek en zijne Hoogheid, die hem in den stijgbeugel helpt! zulke redenen werden mij ook gegeven, toen ik mijne grieven uitte over 't portret, en bij dit alles is mij die zaak nog niet klaarder geworden.
De Prins, die het nieuwe punt van discussie nog het meest gevaarlijke vond, dat er was aangeroerd, vond het gepast dit af te leiden, door Mevrouw Fabroni steun te geven, en zeide dus:
- Ik moet de Vicomtesse bijvallen; al deze discussiën, die veel beter voor minder ooren kunnen uitgemaakt worden, brengen ons nog slechts verder af van het eenige punt, daarin wij klaarheid noodig hadden, en ik begin te gelooven, dat wij die niet vinden zullen.
Toen naderde Honthorst den Prins.
- Ik verzeker uwe Hoogheid van het tegendeel, zoo zij mij vergunt iemand te laten roepen, die Mevrouw Fabroni volkomen tevreden stelt, en die ook in het overige de beste ophelderingen zal kunnen geven.

{==132==} {>>pagina-aanduiding<<}

- Wel, mijn brave Honthorst! daar spreekt gij eene gulden tale; laat dien persoon spoedig verschijnen.
- Men doe alleenlijk den jongen Diedrik verwittigen, dat Meester Honthorst naar hem vraagt; hij moet zich thans bevinden in de gaanderij der conterfeitsels.
Op een wenk van den Prins bragt een der hovelingen dat bevel waar 't hoorde, en welhaast zag men Diedrik binnentreden.
De jonge man die, als wij weten, door welwillendheid van de l'Espine voor hem, de lasten der gevangenschap weinig voelde, maar die zich door even sterke banden, als die van ijzeren boeijen, in deze muren gekluisterd voelde, kwam nu binnen, altijd in de eenvoudige kleeding, hem door Honthorst verschaft; maar nu vooruit wetende, dat hij voor een hoog en edel gezelschap verschijnen moest, en onderstellende, dat hij tot die verantwoording werd geroepen, waarop hij zich had voorbereid, was hij rustig en fier, al heerschte er in zijne ziel nog een gevoel van krenking; hij naderde nu niet onbesuisd; maar hij had eene houding van waardige vrijmoedigheid, die zoo ver was van ingebeelden overmoed, als van de schuchterheid van iemand zonder stand of opvoeding; zijne jeugd, de eenvoudigheid van zijn voorkomen stemden dan ook gunstig voor hem wie hem vroeger of niet gezien of niet opgemerkt hadden; zelfs op wie tegen hem was ingenomen, als Fabroni, bleef dit niet zonder indruk.
De Prins, die niets tegen hem had, maar die om eene andere reden streng wilde schijnen tegenover

{==133==} {>>pagina-aanduiding<<}
den jongman, en hem eene wijle de lasten van zijne verwikkeling in eene hofintrigue in volle zwaarte op de schouders wilde laten vallen, wenkte hem met een strak gelaat; maar toen hij genaderd was en zich van zijne eerbiedige buiging had opgeheven, had Frederik Hendrik moeite om zijnen toon niet te verzachten.
- Jongman! zeide hij, Meester Honthorst gelooft, dat gij beter dan een ander in staat zoudt zijn, zekere verwarringen op te klaren: verwarringen, waarvan een sterk vermoeden rust op u, als hebbende ze mede helpen aanrigten.
Zoo die vraag Diedrik door ieder ander ware gedaan, hij had er zonder aarzelen een antwoord op gegeven, dat zijne onschuld in het volle licht stelde.
Maar voor het eerst van zijn leven in de tegenwoordigheid van den Prins van Oranje, en door dezen toegesproken op eene wijze, die van onwil getuigde, kon het niet anders, of de indruk van die persoonlijkheid moest hem ietwat bedwelmen, en de onrust, reeds mishaagd te hebben, hem te meer schuchter maken in zijn antwoord. Daarbij hij wist niet met zekerheid, van welke verwarringen hier sprake was, noch in hoeverre Honthorst de schuld op hem had geworpen en wilde laten rusten; hij antwoordde dus: dat hij zich geen opzet bewust was, waarvoor hij de ontevredenheid van zijne Hoogheid meende verdiend te hebben, doch bereid was rekenschap af te leggen van alles wat hem op Honselaarsdijk was wedervaren; dit zeide hij, meer om de Koningin een schrik aan te jagen en zich een weinigje over haar te wreken, dan in vollen ernst, over-
{==134==} {>>pagina-aanduiding<<}
tuigd, dat noch de Prins, noch Honthorst, noch bovenal Maria hem op zulke biecht zouden vergen.
Honthorst ook voorkwam alles, door den Prins in te fluisteren:
- Uwe Hoogheid verge hem daarop niet, de kwant is in staat het te doen zoo als hij het zegt, tot zonderlinge desperatie van sommigen hier aanwezend, en hij zag op Maria; vergun veeleer mij hem te ondervragen, dat zal betere uitkomst hebben, vermeene ik....
De Prins knikte toestemmend en Honthorst zeide tot Diedrik:
- Mijn jonge vriend! weet ge waarom gij hier geroepen zijt in dit hoog gezelschap?
- Neen, Meester Honthorst! maar ik ben zeer begeerig te weten, waarom mij zoo hooge eere wedervaart.
- Eene van de dames, hier aanwezig, begeert een voorwerp terug, dat zij vermist en dat ik in uwe handen weet.... sprak de schilder met eene beduidenis, die door Diedrik terstond werd gevat; want zonder eenige aarzeling haalde hij een klein medaillon te voorschijn, en bood het Mevrouw Fabroni aan met eene beleefde buiging, terwijl hij zeide:
- De beeldtenis van Mijnheer uw echtgenoot, zoo ik mij niet bedriege....
Mevrouw Fabroni was gansch verslagen van schrik en verwondering; het was onloochenbaar haar eigen medaillon, in een oogenblik van hartstogt van de paarlen collier afgerukt, en dat zij sinds niet had teruggevonden. Zij kon alleen stamelen:
- Hoe toch, Mijnheer!... vindt dit zich in uwe hand?...

{==135==} {>>pagina-aanduiding<<}

- Het is mij gegeven door iemand, die het gevonden had, na een zeker gesprek, dat uwe Edelheid gehad heeft met Mevrouw de Markiezin de Sourdiac in de gaanderij bij de eetzaal, zeide Diedrik, op Mevrouw de Sourdiac ziende, met een blik, die haar deed verbleeken.
- De naam van dien persoon? sprak Fabroni.
- Een page, een knaap, dien ik niet kende.
- Die u bij de diergaarde opzocht? vroeg de Vicomte zachter.
- Juist, Monsignor!
Mevrouw de Sourdiac, die deze vragen en antwoorden ried, zoo niet verstond, kleurde diep, maar zweeg; zij begreep dat alle list en kunstenarij verloren waren tegen zulke waarheden.
- Ik zou willen weten waartoe het u gegeven was? vroeg Fabroni luid.
- Om er kopij van te nemen, en die te stellen in het gebedenboek van Mejonkvrouw d'Arcy.
- En waarom is dit niet geschied? vroeg nu de Prins.
Diedrik haalde de schouders op. Ik meende dat dit al geschied was... hernam hij verwonderd; want hij wist werkelijk niet beter.
- Maar gij hebt het dan zelf niet gedaan?... vroeg de Vicomte.
- Dat ging boven zijn vermogen, sprak Honthorst met een schalken glimlach; daarom vertrouwde hij het mij... Ik, deze gansche zaak schuins en duister vindende, bedacht eene vondst, om van dat onschuldig hoofd eenigen boozen aanslag af te weren.... Ik....

{==136==} {>>pagina-aanduiding<<}

- En die dan op het hoofd van een even onschuldige te doen neêrkomen, op het mijne! viel de l'Espine in.
- Daar men het niet tegen u gerigt had, kon het u niet schaden, naar ik meende, en te minder, daar gij mij hebt verzekerd, dat er tusschen u en de Jonkvrouw niets bestond dan eerlijke en nobele vriendschap, dergelijke men op zulke wijze tracht te onderhouden. Daarbij, een zoo bevallig model.... ik weêrstond den lust niet daarvan een miniatuur te maken, vast overtuigd hierdoor geene onnoozelen in 't verderf te storten, en nood ziende, de gansche zaak door eerlijke belijdenis op te klaren.
- Nu, na zoo ronde bekentenis mag 't uiterste regt niet gezocht, besloot de Prins, tot Mevrouw Fabroni gewend, die goedwillig knikte; terwijl de l'Espine sprak: - Wij hebben niet anders te doen dan te vergeven: alleen, Meester Honthorst! wat is er voorgevallen met die Fransche cantiques?
- Ik vreesde, Mijnheer de Ridder! dat juist daarin de knoop der intrigue lag, en daarom nam ik die voorzigtiglijk weg; ik hoop het genoegen te hebben ze de Jonkvrouw te overhandigen, zoo haast ze tot onze gemeente hoort!
- In dit alles is voor mij nog eene groote duisterheid, sprak Maria de Medicis met strengheid tot Mevrouw de Sourdiac, die namelijk, wat de vrouw van rang kan bewogen hebben zulk eene intrigue tegen eene onschuldige, met wie zij in vriendschap leefde, en die haar nooit eenig leed heeft gedaan?....
- Och, Mevrouw! sprak Fabroni, die oorzaak is ligt uit te vinden: dames moeten zich altijd met

{==137==} {>>pagina-aanduiding<<}
ietwat bezig houden, 't zij met galanterie, met politiek of met intrigue; aan 't Fransche hof was zoo veel te doen; hier op dit stille lusthuis dient men zelve zoo wat bezigheid te zoeken.
- Maar van die duistere bezigheid wil ik klare rekenschap!
- Ik bidde van neen, Mevrouw! Mogt uwe Majesteit eene les willen aannemen van mijne konst, 't is deze: dat het soms voordeelig kan wezen de duistere partijen te bewaren.
- Mijns bedunkens is dit een goed woord, Meester Honthorst! sprak de Vicomte, hem aanziende met verhelderden blik, en wat mij aangaat, schoon de duistere machinatiën tegen mij gerigt waren, ik verlang geen meerder licht, en begeere even zoo, dat Mevrouw Fabroni, die hier de eerste was om regt te vragen, en die toch zooveel onregt pleegde, van verder onderzoek zal afzien; dat is toch wel niet te zware eisch van iemand, die zooveel hardheden heeft moeten hooren, en die zich den meest beleedigde kon achten, maar die zelf volgaarne vergeven wil; en zoo ik hare Majesteit dienen mag met mijnen raad, zou ik haar bidden deze dames tot eenigheid te manen, en waar zij zich niet verstaan en onderling intrigueren, haar dat simpel vermaak te gunnen, zonder tusschenbeide te komen, dat scheuring en scheiding zou geven in dezen kleinen kring, die allezins zou te betreuren zijn. Ik stel dus voor, ganschelijk amnestie te verleenen.
De Koningin zweeg, aarzelde en scheen niet te kunnen besluiten; maar de Prins wendde zich tot haar en zeide:

{==138==} {>>pagina-aanduiding<<}

- Overzeker, die beide Heeren, de edelman en de konstenaar, geven uwe Majesteit daar een trouwhartigen en welverstandigen raad, dien ik opvolgen zou, wezende in hare plaats. Zulke verwarde zaken, daarbij klagers en wroegers, onnoozelen en kwaadwilligen zich dus vermengen kunnen, en de schuld als van den een op den ander werpen, dekt men best met den mantel der liefde en met den glimp der vorstelijke genade.
- Zoo willen wij dan ook, sprak Maria met een zucht, Mevrouw de Sourdiac! Wij willen dan niet verder doorgronden, wat u tot dit alles gedreven heeft; gij blijft aan onze zijde als voorheen....
De Markiezin naderde als met diepe beschaming, en met tranen van berouw in het oog: eerlijke en opregte tranen, want zij had de Koningin lief, en was, zoo als wij gezien hebben, door allerlei verleidingen op dezen weg van verraad en arglist gedreven; de goedheid van Maria deed, wat eene fiere terugwijzing niet zou hebben gedaan, zij deed haar buigen.
Zij knielde neêr aan de voeten van de Koningin, en nam de hand, die Maria haar reikte, en kuste die met vuur, en Maria voelde het uit den traan die er op neêrdroppelde, dat deze demoed geen masker was, dat zij in die schuldige op nieuws eene trouwe volgelinge had gewonnen.
- Mevrouw Fabroni! Mejonkvrouw d'Arcy! - volgt mijn voorbeeld.
- De wil mijner Vorstin en van mijnen gemaal zij geëerbiedigd, sprak de eerste.
- Als Christin vergeef ik van ganscher harte, sprak Lucienne.

{==139==} {>>pagina-aanduiding<<}

- Wel dat verheugt mij, sprak nu de jonge Prins, die bij dit gansche tooneel met zigtbaar ongeduld had toegezien, en welligt alleen zich van ongepaste tusschenkomst onthouden had, omdat hij het zijnen vader aanzag, dat het hier ernst gold, en omdat hij de schoone Lucienne somtijds een zacht woordje van deelneming had kunnen influisteren, - dat verheugt mij, dat mijn Heer vader en hare Majesteit met eenen dezen verwikkelden knoop doorhakken...
- Ook zullen wij dit tooneel ganschelijk eindigen, mijn zoon! sprak de Prins; want dit alles moet hare Majesteit nutteloos zeer vermoeid hebben.
- En niemands zaken gevorderd! hernam Fabroni, met een oog op de Koningin.
- Zonderling niet het conterfeitsel daar, sprak Honthorst op den ezel wijzende.
- Minst van allen mijn hijlik, fluisterde de jonge Prins zijnen vader in, die glimlagchend toestemde.
- Dat is nu alles heel goed, sprak de l'Espine, voor wien, als men denken kan, deze afloop eene bittere teleurstelling was; maar ik ben niet gehuwd, dat ik van een ander zou afhangen als Mevrouw Fabroni, ik ben geen Christen in den zin, dien Mejonkvrouw d'Arcy daaraan hecht, ik ben geen Vorst, dus geef ik geene amnestie; maar ik ben Fransch edelman en als zoodanig kan ik eene jonkvrouw, die van mijne maagschap is, niet dus ter prooije laten aan den moedwil van wie haar kwaad wil, zonder daarvan satisfactie te vragen; zijne Hoogheid de Prins houde dit ten goede, maar ik zal de plegers van dit stuk geene ruste laten! sprak hij met een toornigen blik op de Markiezin.

{==140==} {>>pagina-aanduiding<<}

- Ei ja! gij zult wel, mijn goede Ridder! sprak Honthorst, een heer als gij, die zelf zijne passiën zoo weinig meester is, weet dat hij indulgentie noodig heeft van anderen, en zal dus ook niet nalaten die te oefenen voor anderen....
De Ridder verstond de geheime dreiging, die deze woorden bevatten, en daar hij overtuigd was, dat Honthorst doen zou wat hij dreigde, zweeg hij, terwijl hij zijne ergernis trachtte te verbergen onder een glimlach; maar Fabroni, die van alle geleden onrust ten minste dit voordeel wilde trekken, een persoon ontmaskerd te zien, van wien hij zulk een kwaad vermoeden had, als de l'Espine, zeide vrij ernstig:
- De Ridder geene amnestie verleend hebbende, kan dus ook geenszins geacht worden onder de onze begrepen te zijn, en ik heb Mijnheer de l'Espine ophelderingen te vragen onder vier oogen.
- Met den degen, vroeg deze sarcastisch glimlagchend.
- Op iedere wijze, die gij verlangen zult, mits gij mij eerst de vragen hebt beantwoord, die ik u meen te doen, Ridder!
- Vraag! ik zal antwoorden, wees er zeker van, riep de l'Espine met een dreigenden toon en op Maria ziende.
- Niet voor de ooren van hare Majesteit! zeide Fabroni met vastheid.
- Zoo gij niet vraagt, zal ik spreken; want ik heb nog veel te zeggen.
- Gij zult zwijgen! of in mijne qualiteit van opperhofmeester zal ik u den degen vragen, sprak

{==141==} {>>pagina-aanduiding<<}
Fabroni met gedempte stem, maar zoo ernstig, dat de l'Espine de vermetelheid niet verder dreef.
Terwijl dit ter zijde werd afgespeeld, had de Prins het woord tot Diedrik gerigt: - Wat u betreft, mijn jonge vriend! zoo ik u een raad mag geven, verwikkel u nooit meer in hofintrigues, zelfs niet om bestwil; ditmaal is het al als eene zeepbel uiteengespat, op een anderen keer kost het een gloeijende kogel worden, die u het voorhoofd trof.
- Of het harte, mompelde Honthorst binnen 's monds.
- Volg ons straks, wij hebben u nog een en ander te zeggen, dat niet voor alle ooren is, vervolgde de Prins tot Diedrik; daarop tot den jongen Prins: - Mijn zoon! groet hare Majesteit tot afscheid.
- Maar, uwe Hoogheid! ik meende nog....
- Het verdere zal ik met Mijnheer den Vicomte hebben af te spreken, die mij zeker wel zal willen verzellen tot de diergaarde, ik wensch mij een weinig daarbuiten te vertreden; met u, Jonkvrouw d'Arcy! wensch ik nog een onderhoud te hebben, eer ik van hier ga, wees zoo goed mij over een half uur in het paveljoen der Prinses op te wachten.
- Ridder René de l'Espine! ook met u heb ik een woordje te spreken, volg ons.
En ondanks de zigtbare spijt van Maria de Medicis, nam de Prins zijn afscheid en verliet het vertrek, vergezeld door de personen, die hij zelf had aangewezen.
- Duld ten minste, dat ik den jongen Erfprins van Oranje nog eene wijle met mij houde! zeide de Koningin.

{==142==} {>>pagina-aanduiding<<}

- Ik kan voor mijnen zoon zoo vereerenden wensch niet afslaan, sprak Frederik Hendrik, en te meer, hij blijft hier in een gezelschap, dat hem niet zoo ligt vervelen zal, als de meesterstukken van onzen vriend Honthorst.
- En wie weet, hoe dat uw hijlik vordert, Genadige Heer! glimlachte Honthorst, terwijl hij den jongen Prins een handschoen reikte, dien deze had laten vallen.



{==143==} {>>pagina-aanduiding<<}

VII.


Hoe zich voor Diedrik de toestand ontwikkelt.

In een der vertrekken, die hij doorging, vond de Prins zijn gevolg, en zijn vertrouwden Secretaris den Ridder Huijgens ziende, nam hij diens arm tot steun, dien het voeteuvel hem soms noodig maakte, gaf den Vicomte Fabroni de regterhand, en liet de l'Espine met Diedrik volgen, zonder er veel aandacht op te geven, in hoe ver die twee elkander zouden verstaan, en of de eerste zich beneden zijn rang behandeld zou vinden door die gelijkstelling.
Het eerste ging echter beter dan men van een karakter, als dat des Ridders denken zou, en wat het andere betreft, René's rang aan dit hof was zoo weinig een bepaalde, zijn geheele leven door had hij in eene valsche positie verkeerd, en had zich daarbij, zelfs ten wille van de geheimzinnige opdragt, die hij zich liet welgevallen, zoo menige vernedering moe-
{==144==} {>>pagina-aanduiding<<}
ten getroosten, dat ook deze door hem naauwelijks werd opgemerkt, of indien al, met koele onverschilligheid opgevat werd.
Om over het eerste te oordeelen, kunnen wij eene wijle luisteren naar hun gesprek, terwijl zij op zulken afstand van den Stadhouder verwijderd bleven, als de etiquette gebood: afstand, dien de Prins zelf van tijd tot tijd nog vergrootte door somtijds met versnelde schreden vooruit te stappen, en eerst door plotseling stil te staan, zeker om eenige belangrijke vraag aan Fabroni te rigten, of een dergelijk antwoord te geven; want dat hetgeen er tusschen den Stadhouder en dien staatsman verhandeld werd, belangrijk moest zijn, bleek uit deze handelwijs van den Prins.
- Ik moet u bewonderen, mijn jonge vriend! begon de Ridder, over de cordaatheid en behendigheid, daarmede gij u uit deze netelige zaak hebt gered, ten overstaan van zooveel luiden van qualiteit, zonderling die van eene Koningin, als Mevrouw Maria van Frankrijk, en van eene vijandin, als Mevrouw de Markiezin de Sourdiac.
- Maar, Ridder! daar was immers gansch geene behendigheid bij noodig, niets dan weleerlijke opregtheid, en die te oefenen viel mij ligt.
- De gansche treek werd mij en Mevrouw de Sourdiac dus door Honthorst gespeeld?
- Ik althans wist van niets, en meende dat alles was zoo als de dame het begeerd had, toen ik het haar overgaf; alleen dat plan om 't originele medaillon aan de Vicomtesse terug te geven, en dus alles op te helderen, kwam van mij en had Meester Gerard goedgekeurd.

{==145==} {>>pagina-aanduiding<<}

- En gij hadt daarmeê dus een goed oogmerk, dat begrijpe ik; maar nu, mijn jonker! zeg mij wanneer gaat gij van hier? de Prins heeft u alreede een vaderlijke vermaan gegeven, dat wel ietwat te laat komt; maar daarmede gij nu toch uw profijt kunt doen, door schielijk de ruimte te kiezen....
- Lacy! dat ik het konde, want ik voele mij hier dus in de engte geperst door allerlei druk en bange vreeze, dat het mij soms is of 't hart bezwijmt van angst binnen in mij en het hoofd mij duizelt. Maar vertrekken, mijn goede Ridder de l'Espine! aan u durf ik het zeggen, die al mijn leed en geklag zoo lankmoedig en deelnemend aanhoordet, vertrekken kan ik niet!
- Wel, arme jongen! en waarom niet? ik dacht toch dat gij zeer wel uwe partij hadt genomen omtrent uwe passie voor de Koningin.
- O, zeker! wat dat belangt...
- Welnu dan?
- Lacy!
- Parbleu! zeg het uit, misschien verliefd op Mevrouw Fabroni?
- Neen, niet verliefd.... maar....
- Welnu?
- Door het teederst meêgevoel bewogen voor eene geloofsgenoote, voor de dame, die gij....
- Die ik?
- Uwe zuster noemt.
- Voor Lucienne d'Arcy! Arme jongen! dat is het wanhopigste dat gij uitdenken kunt!
- Maar ik denk niets uit, ik hoop niets, dus van wanhoop kan er hier geene sprake zijn.

{==146==} {>>pagina-aanduiding<<}

- Dat is ook heel goed; groote prinsen staan naar hare hand: een Fransch prins, de Graaf van Hessen.
- Neen! die staat naar hare liefde, en dat is het juist, dat mij zoo deerlijk aan 't harte gaat; want zij heeft hem lief met de teêrste genegenheid; zij zou in dit hijlik eene gelukkige uitkomst vinden voor hare religieuse gevoelens, de Graaf Protestant zijnde, en toch.... en toch, hoe kon dit een man bestaan, hij durft haar zeggen, dat een hijlik tusschen hen eene ongerijmdheid is!
- Hoe kondt gij dit weten?
- Zij heeft het alles verteld aan haren voogd op dien avond, toen men mij in hechtenis had genomen, uit last der Prinses, en toen gij zoo edelmoedig voor mij de gunst wist te erlangen, dat geen kerker, maar het vertrek naast het uwe liggende, mijne gevangenis zou zijn; ze grenzen aan die van de Jonkvrouw d'Arcy, ten minste aan een zeker kabinet, daartoe Mijnheer Fabroni een geheimen ingang heeft, en wat die twee bespraken is tot mijne ooren gekomen, zonder dat ik het wilde.
- Mij dunkt, willens of niet, ge drijft hier op 't huis Honselaarsdijk toch ietwat het handwerk van luisteraar.
- Dat is nu, leider! mijn deel, en zoo weet ik dan ook dat zij, gehinderd in gewetensvrijheid, droever dagen en angstiger uren doorleefde, dan iemand weten kon, en dat Mijnheer Fabroni....
- Ja wel, haar hierin steunt uit staatsbelang. Hij zal weten, dat het Fransche huwelijk niet kon doorgaan, zoo zij als Katholijke bekend was, en Riche-
{==147==} {>>pagina-aanduiding<<}
lieu zelf zou het kind raden Calvinist te worden, al zou hij haar later weigeren naar de preek te gaan; maar nu wat wilt gij in dit alles doen, wat kunt gij?
- Niets, ik weet het, maar ik wil hier blijven...
- Dat zal toch niet zijn, en eer ik daar oorlof toe gaf, zond ik u naar Oost-Indië met de drie H 's tot geleibrief!
Die zonderlinge toespraak werd uitgesproken op luiden toon, veel luider dan de nabijheid des Prinsen voegelijk maakte, en was in sterk contrast dus met hun fluisterend gesprek.
En de persoon die ze sprak, nam tegelijk de vrijheid eene breede krachtige hand op Diedrik's schouder te leggen, en hem zoo staande te houden.
De jonge man schrikte geweldig; misschien had hij uit die aanraking Honthorst vermoed; maar de stem was eene andere, de stem was eene welbekende, de stem was eene zulke waaraan hij gehoorzamen moest, en waarvan de klank hem sidderen deed, terwijl hij aan het gebiedend teeken om staande te blijven gehoor gaf.
De man, die hem deze siddering aanjoeg, zag er toch niet schrikwekkend uit, en zelfs niet eens indrukwekkend, eene gestalte eer klein dan groot, waaraan eene zekere gezetheid alleen eenige statigheid gaf, en een gelaat waarop enkel blijgeestige goedrondheid stond uitgedrukt, eene van die opgeruimde physionomiën, met dubbele onderkin, helderblaauwe oogen en wangen, frisch rood en wit, die de regenten-tafereelen, schutters-raden en raadkamers der 17de eeuw bevolkt hebben, hoewel op dit oogenblik omneveld door ver-
{==148==} {>>pagina-aanduiding<<}
driet, en zelfs een weinig verhit van toorn, de oogen vooral, die straf en toornig op Diedrik neêrzagen, terwijl deze niet naar hem durfde opzien, onder dien strengen blik. Wij hebben intusschen den jongman niet als een flaauwert leeren kennen, en veeleer als iemand die zich tegen onbescheiden aanranding vrij goed durfde verdedigen; maar hij scheen zich in dezen daartoe geen regt te kennen en hij had gelijk; want de aanrander was zijn vader, de oude Geurt Adriaansz.
- 't Is een fraai ding, begon deze, zoodra hij zich door Diedrik herkend zag, een fraai ding, voorwaar! dat ik mijn zoon weêrvinden moet, voor mom gaande onder de rijen van uitheemsche hofluiden! Overzeker dit zijn prijsselijke uitstappen, Meester Diedrik! Ik ben begeerig te weten, door welke deugd of door welken drang gij daartoe gedreven wordt.
- Ik zal u alles zeggen, van alles rekenschap geven, mijn vader! begon Diedrik zacht, maar toch met eene zekere vastheid, alles; alleen vergun mij een paar dagen tijd....
- Geen uur, niet de helft van een uur! riep Geurt Adriaansz. heftig en nog luider dan te voren; en reeds toen had zijne ongewone luidruchtigheid van toon de aandacht gewekt van den Prins en der Heeren die hem volgden; nu bleven zij staan, om te hooren wat er voorviel, en Frederik Hendrik zelf keerde zich om en zag naar Diedrik heen. Hij kende den Amsterdamschen koopman, den bewindhebber van de Oost-Indische compagnie persoonlijk, daar deze meer dan eens met hem in

{==149==} {>>pagina-aanduiding<<}
aanraking was geweest, en daar hij ook wist wie Diedrik was, begreep hij terstond hetgeen er voorviel; daarom sprak hij tot zijn gezelschap:
- Het is noodig, Mijneheeren! dat ik mij even derwaarts begeve; mijne interventie zal wel niet overbodig zijn. En met jeugdige vlugheid stapte hij vooruit.
Hij wist wel dat de oude Adriaansz., een der zoogenaamde harde Contra-Remonstranten, aan hem niet zoo opregt en niet zoo onbepaald gehecht was, als voormaals aan zijn broeder Maurits; hij wist daarbij dat de politieke gevoelens en de handelsbelangen van den stijfzinnigen Amsterdammer eene andere weegschaal wilden dan die, wrelke de Stadhouder gebruikte; maar de sluwe zoon van Willem I kende zijne Amsterdammers van buiten; hij wist, dat, hoe nederig en eenvoudig een uiterlijk zij ook toonden, met hun effen zwart lakensch gewaad, en de fijn linnen beffen, er toch een menschelijk harte onder dat stemmige wambuis klopte, dat wel door zekere streelinge des hoogmoeds kon gewonnen worden, en dat de stijfste Republikeinen zich door zekere hoffelijke vormen laten omkoopen, en hoe zij wel in hun zelfgevoel in zijn afwezen zich zijne meesters noemden, maar zich toch innerlijk gevleid voelden, als zij met hem zamen waren, en hij hen op den voet der gelijkheid behandelen wilde.
Zoo groette hij hem dan het eerst, nog vóór de strakke Hollander, in zijne drift over den afgedwaalden zoon, den Stadhouder had kunnen zien en opmerken.
Toen dit echter geschied was, begrijpt men dat

{==150==} {>>pagina-aanduiding<<}
die groet, hoewel in zekeren strakken ernst, toch met diepen eerbied beantwoord werd.
- Wees welgekomen op 't huis Honselaarsdijk, mijn waarde Heer Adriaansz.! begon de Prins, van harte welgekomen; geldt dit bezoek onze Koninklijke gast, of ietwat anders, want ik kan het mij zelven niet aanrekenen, daar ik eerst dezen ochtend besloot tot den togt, waarvan kwalijk het berigt tot u kon gekomen zijn.
- Ja te minder kon ik wachten uwe Hoogheid te treffen, daar er in Amsteldam sprake was, dat zij zich onwel bevond en aan voeteuvel lijdende.
- Ja, maar gij weet, mijn beste vriend! dat ik mij niet aan ligchaamskwale store, als het de dienst dezer landen geldt....
- Zonderling waar die dienst voor den oorlog gevorderd wordt, sprak de Amsterdammer, die in 't geheim den Prins verdacht, den vrede niet te wenschen.
- In alles, Mijnheer! in alles; maar nu in ernst, wat is er tot uw believen, uwe komst zal toch niet bij geval zijn geweest?
- In zekeren zin wel, Doorluchtige Heer! Tot Delft wezende bij een handelsvriend, ontving ik berigten van mijnen boekhouder, dat een Fransch edelman, tot den stoet der Koninginne-moeder behoorende, voor eene zeer beduidende som bij ons gecrediteerd was en alreede getrokken had. Ik had mijne redenen om er belang in te stellen, dien edelman zelf te zien en te spreken; maar ik dwale hier rond en men heeft mij nog niet te regt geholpen, misschien wel omdat ik niet verkoos, mij van de Fransche

{==151==} {>>pagina-aanduiding<<}
taal te bedienen, en dus mij enkel aan Hollandsche dienaren heb gewend.
- Ik versta dat, glimlachte de Prins. Indien het nu geene onbescheidenheid zij den naam te vragen van dien edelman, zou ik u welligt van dienst kunnen zijn.
- Uwe Hoogheid heeft waarlijk te veel goedheid, hernam Adriaansz. gevleid; maar de naam is geen geheim naar ik achte, hoewel die simpel genoeg klinkt voor zoo groot vertrouwen.... René de l'Espine, Ridder.
Men zou gedacht hebben, dat de l'Espine, die uit hoffelijkheid voor den Prins ietwat met Diedrik ter zijde was gegaan, deze ontdekking had kunnen voorkomen; maar de firma van 't kantoor was eene andere dan de naam van Diedrik's vader; hij had dus in den laatsten zijn bankier niet kunnen wachten. Toch zoodra hij zijnen naam hoorde noemen, trad hij een paar stappen vooruit; maar dat diende alleen om den Prins de gelegenheid te geven tot Geurt Adriaansz. te zeggen:
- Dan kan ik u den waren man wijzen; de Ridder de l'Espine staat voor u, 't is die Heer daar.
- Wel dat mag eene goede kans in 't leven heeten! sprak Geurt Adriaansz. zich voor den Ridder buigende, of liever twee, want uwe Hoogheid moet weten, dat ik door familiezorge uit Amsteldam was gedreven, om een zekeren vlugteling te gaan opzoeken, dien ik afgedoold of verloren achtte, en zie ook hier vond ik hem gaande naast den Ridder; hij wees op Diedrik, die uit eerbied voor den Prins nog meer ter zijde was gegaan, en misschien wel met

{==152==} {>>pagina-aanduiding<<}
eene geheime aanvechting streed om zijn vader op nieuws te ontvlugten onder de afleiding van dit gesprek.
- Juist, uw zoon! sprak Frederik Hendrik gevallig, en den jongen Adriaansz. wenkende nader te komen.
- Uwe Doorluchtigheid is wel goed, dien jonkman voor mijn zoon te onderkennen, die zich hier toont in zoo vreemde verkapping; hij ziet er in trouwe uit als de factor van een verloopen Rederijkerskamer.
- Zie doch, gij betrapt de waarheid ter halverwege op heeter daad, 't is ook om den wille der kuost, dat de arme jonkman zich deze afwijking onderstaan heeft, en 't is daarom dat wij zijn aangezocht om bij u voor hem te intercederen.
- Uwe Hoogheid verschoone mij, ik vatte niet.... hoe.... hernam Geurt zeer straf en zeer koel; maar daar uwe Vorstelijke Genade toch de goedheid heeft, zich mijne familiezaken aan te trekken, zou ik wel onderdanig autorisatie vragen om mijn vaderlijk gezag te mogen doen gelden tot hier in 't huis aan uwe Hoogheid behoorende; want Meester Diedrik weigerde zoo even met meer vastheid, dan 't eenen zoon jegens zijn vader past, om mij te volgen, zekerlijk gesterkt door de gedachte, dat ik zal moeten afzien van mijne natuurlijke magt te oefenen op het grondgebied van den Prins van Oranje, dien hij zich zeker verstout zijnen beschermer te noemen; doch van wien ik weet, dat het niet in zijn karakter ligt, zonen in opstand tegen hunne vaders te stijven; daarvoor was hij zelf een te goed zoon jegens Mevrouwe zijne moeder.
De aanhankelijkheid aan Louise de Coligny, die

{==153==} {>>pagina-aanduiding<<}
als Fransche en als Remonstrantsgezind bij de stijve Hollandsche Contra-Remonstranten niet bemind was, en zelfs werd gewantrouwd, telde mede onder de grieven, die men tegen den Stadhouder had, en de toespeling er op was zeer goed berekend, om den Prins te ontstemmen en te doen afzien van ieder besluit, om ter gunste van Diedrik tusschenbeide te komen.
Maar men kende Oranje niet, als men meende, dat hij van een voornemen zou afzien, al maakte men het hem wat moeijelijk dat door te zetten. Hij ging terug; hij week op zijde; zeker.... ja, voor het oogenblik, maar om later met beter kracht en beter kans den aanval te hernieuwen, en hij had zijn woord gegeven aan Honthorst; hij wilde het houden.
- Ik voorzeker zal de laatste wezen om 't ouderlijk gezag te miskennen, Heer Adriaansz.! sprak hij, wetende dit zamen te hangen en op 't innigste verhecht met allerlei andere regten en pligten, daarvan men de schennis zou wettigen, zoo men 't eerste gebrak te handhaven, en het is juist uit oorzaak van mijne eerbiedenis voor uw vaderregt, dat ik tusschenkomst noodig acht en beproeven wil; daarom hoor mij aan, daarna zult gij besluiten, en hier zal niemand zijn, die vrijheid zal nemen op uwe beslissing terug te komen. Dat arme kind daar, heeft de konste liefgekregen tot uitzinnigheid toe, niet de konste der poëterije, die, zooveel ik wete, nooit als beroep is beschouwd geworden, en slechts als weelde der ziele, als uitstortinge en vermeidinge van den geest wordt geoefend; maar hier is sprake van eene andere konst niet min edel, en toch beter als bedrijf

{==154==} {>>pagina-aanduiding<<}
te hanteren, en daarbij men klimmen kan tot de hoogste trappen van eere en grootheid.... als uit de exempelen gebleken is, ik meene de schilderkonst.
- De schilderkonst! riep Geurt Adriaansz., op zijn zoon ziende, wiens verlegenheid toenam, doch die den Prins niet in de rede durfde vallen met eene plotselinge en volstrekte ontkenning.
- Ja, zoo is 't, de jonkman heeft zulk eene liefde voor die nobele konst opgevat, dat hij, vreezende uwen tegenstand, in 't heimelijk uw huis verlaten heeft, en alle consideratiën van staat en fortuin overziende, zich tot Meester Honthorst heeft begeven om als diens leerling te worden aangenomen. De schilder hem willende beproeven, heeft hem met zich genomen in zoo schamel costuum, ook niet willende dat uw zoon voor zijnen dienaar zou doorgaan, opdat bij gansche verwerping van zijnen wensch uwerzijds daar nietwes bekend zou worden van dezen stap.
- Ik herken daarin de wikkende wijsheid van den Heer Honthorst, sprak Adriaansz. stroef; maar te minder kan 't mij gevergd worden eene toestemming te geven, die vooruit zoo weinig is gewacht.
- Ik voor mij bekenne andere verwachting van u te hebben, mijn waarde Heer Adriaansz! Ik kenne u als liefhebber en voorstander der konsten, ik weet dat het eene onwaardige laster is, wat men kalt, dat de Heeren van Amsteldam, die zich aan den handel wijden, Mercurius alleen zouden dienen en niet ook de schoone konsten hunne tempelen zouden geven....
- Tot Amsteldam, uwe Hoogheid! dienen wij

{==155==} {>>pagina-aanduiding<<}
God Almagtig, en 't stichten van afgodische tempelen gelust ons zekerlijk niet, sprak de Amsterdammer, die met velen het oprigten van eene Remonstrantsche kerk als eene ongepaste nieuwigheid beschouwde.
De Prins zweeg op deze hatelijkheid: alleen hij wendde zich om, en sprak tot Huijgens, die tot op eenige schreden gevolgd was:
- Eilieve, Mijnheer Huijgens! help mij hem verbidden, sinds daar anders geen verwegen is aan zijnen wil. Een zone Apollo's mag toch wel het zijne doen, om de altaren van Pictura met eenen ijverigen priester meer te voorzien. Gebruik een sprankje van uw vernuft en welsprekendheid, om den Heer Adriaansz. te bewegen zijnen zoon aan de oefening der schilderkonst te laten.
- Gansch tot de dienst van uwe Hoogheid en van Mevrouwe Pictura. Ik ben bereid te dezer aanleiding een sneldicht te maken, zoo mijn Vorst zulks beveelt en 't den Heer Adriaansz. smaken mag, sprak Huijgens met hoofsche vaardigheid zijn geheimen onwil verkroppende; want, hoe vreemd het ook klinke, hij deelde de hooge ingenomenheid van zijne tijdgenooten niet met de schilderkunst, die toenmaals toch hare apogée had bereikt. Misschien was het dit; misschien walgde zijn gezond verstand van de overdrijving, die hij ook hierin weêr zag oefenen, toen eenmaal de heerschende smaak dien toon aangaf.
- Het smijdig smeeken van uw diepzinnig onrijm zal hier al wel genoeg zijne deugd doen, naar ik vertrouwe, sprak de Stadhouder.
- Ik zie wel, als zijne Hoogheid en de Heer Huij-
{==156==} {>>pagina-aanduiding<<}
gens zich bondgenooten stellen voor mijn zoon tegens mij, dat ik mij zal moeten overgeven, hernam Adriaansz., half gevleid, half gemelijk; want hoe hij zich uiterlijk ook toonde, de belangstelling van den Prins begon hem te overwinnen, en hij was werkelijk te opregt een hoogschatter van talent en kunst, om voor Huijgens niet de diepste hoogachting te hebben.
- Ik zal geene andere konste der overreding aanwenden, dan die zeker alreede haren klank heeft laten hooren in 't gemoed van Mijnheer zelf. Niet willende door ijdelen en weelderigen omhaal van woorden het vernuft omkoopen, noch de zinnen verschalken van een man, die zelf, dies ben ik zeker, de beste pleitbezorger is in iedere goede zaak. De Heer Geurt Adriaansz. is een van hen, die het beter weet dan ik het zou kunnen zeggen, hoe goed zich de schoone konsten verdragen met den handel, of liever, hoe die beide elkander schragen en de hand leenen, de eersten den roem en de voortbrengselen des laatsten uitbreidende en overbrengende, en de laatste de eersten door de geurigste vruchten van zijne hand de zorgen verzachtende. Zoo ik mijne eigene ervaring nevens uwe kennis mag stellen, kan ik u indachtig maken hoe ik, op mijne reizen in Italië, altijd de grootste koopluiden heb gezien als de voornaamste voorstanders en de ijverigste liefhebbers van alle konsten; dies het u in nietwes tot schade of schande kan strekken, noch tot achterdeel van uwen welgeëerden naam, zoo uw zoon zich begeeft tot de oefening der konsten, waar hem het harte naar brandt, zijnde zulke sterke prikkel en onweêr-
{==157==} {>>pagina-aanduiding<<}
staanbare gloed wel de duidelijkste aanwijzing van zijne deugdelijke roeping.
- Ik heb tegen dat alles maar ééne bedenking, Mijnheer! Diedrik is mijn eenig kind,.... en zoo ik hem laten moet aan hetgeen gij zijne roeping noemt, dan mis ik in mijne zaken den steun van mijnen ouderdom, en dan is 't mij geraden, van nu aan mijne firma te quiteren, daar ik die toch niet zal mogen overgeven aan den eenigen, dien ik bestemd had daarvan den roem en faam te handhaven, en de oude man was zoo zigtbaar ontroerd, dat zijne stem stokte.
Diedrik kon 't niet langer doogen. Hij vergat den eerbied voor den Prins, de achting die Huijgens afdwong, alles, alles, en schielijk nader tredende, viel hij den ouden man in de armen, met den uitroep:
- Neen, vader! gij zult mij niet missen! neen! zoo God het mij gunt, zal ik aan uwe zijde staan en blijven en uwen wil doen; van nu aan ben ik weêr de uwe van heeler harte, en vergete alles wat daarbuiten ligt en wat mij de verbeelding heeft ontsteld.
- Nu zoo is 't goed, sprak de Prins, even de schouders ophalende, met een glimlach tegen Huijgens, die beduidde: als hij er dus ligt van afziet, hadden wij onze woorden konnen sparen.
- 't Is de triomf der kinderliefde! hernam de dichter-hoveling, alleen die overspanning van 't moment zal zich, vreeze ik, later wreken; want het konstvuur is geen brand, die zich door een paar tranen laat blusschen, noch zelfs door de ijzeren banden der pligt inbinden laat, maar dat ter con-
{==158==} {>>pagina-aanduiding<<}
trarie door dwang tot heftiger uitbarsting wordt aangepord.
- Mij dunkt wij moesten het er nu bij laten; het best maken zij 't zamen uit, sprak de goedige Vorst, ziende dat werkelijk geen van beiden meer op hem achtte. Diedrik zelf achtte zich gelukkig en gered door deze uitkomst. Hij was niet weinig verschrikt bij de zonderlinge tusschenkomst van den Prins; maar eensdeels had hij Frederik Hendrik niet durven tegenspreken, en anderdeels wilde hij 't ook niet; want hoe dan voor dezen en voor zijn vader zijne voorgaande handelingen uitgelegd en geregtvaardigd, daar hij ze zelf op dit oogenblik in het volle licht der ongerijmdheid zag en naauw iets meer dan dwaasheid achtte? zonder eene onwaarheid te spreken, kon hij zwijgen op de onderstelling van Oranje, en de verzoening met zijn vader treffen, zonder tot de bekentenis te komen van wat hij naauw zich zelven bekende.
Hoe Frederik Hendrik tot die dwaling kwam, is ligt te verklaren. Honthorst, in zijne zorg om Diedrik uit den tooverkring der kabalen uit te trekken, was geëindigd met alles hem aangaande aan den Prins te vertrouwen bij zijn gehoor te 's Hage, met de bede door zijne intercessie een eind te maken aan dien toestand; de Prins, hetzij hij in verstrooijing had geluisterd of verkeerd had verstaan of wel door allerlei wigtige staatszaken van deze particuliere was afgeleid, zoodat die later wat verward voor zijnen geest kwam, de Prins had gemeend, dat liefde voor de kunst Diedrik met Honthorst had zamengebragt, en dat de opvatting voor de Koningin en

{==159==} {>>pagina-aanduiding<<}
al zijne ontmoetingen op 't huis te Honselaarsdijk slechts accidenteel de bezwaren vermeerderden, die er voor Diedrik Geurtsz. in liggen moesten, zich leerling van Meester Gerard te zien. Eens in dat vaste denkbeeld gekomen, had hij het in dezen vooral afgekeurd, dat hij zich mengde in hofintriguen, en had zich voorgenomen, hem daarover ernstig te onderhouden; maar nu hij den vader zag, wilde hij zich eerst verzekeren voor zijn beschermeling van diens toestemming in zijn hoogsten wensch, om daarna met te meerder regt hem zijne pligten voor te houden.
- Zoo zult gij mij dan volgen naar Amsteldam, en dezen inval uit het hoofd zetten? vroeg Adriaansz., zijnen zoon nogmaals de hand drukkende, daar hij zag, dat diens oogen vochtig waren.
- Ja! sprak deze, wel wat pijnlijk en dof, omdat de belofte eene groote overwinning was over zich zelven, maar toch opregt, ja! mits gij mij tijd gunt, om van Meester Honthorst afscheid te nemen.-
- Die haalt u wis over tot een ander besluit.
- Dat heeft geen nood, sinds het mij moeite genoeg gekost heeft, hem in mijn onbedacht verlangen te doen instemmen.
- Ik ook ken hem niet voor den man, om willens en wetens een zoon tegen des vaders wil op te zetten of....
- Al was hij die - ik heb beloofd, zeide Diedrik met vastheid.
- Goed, en tot den prijs van 't houden, koopt gij vergeven en vergeten voor 't verledene.
Diedrik ging, na een smartelijken blik met de l'Espine gewisseld te hebben.

{==160==} {>>pagina-aanduiding<<}

Geurt Adriaansz. naderde daarop dezen met eenig ceremoniëel.
- Vergiffenis, heer Ridder! Ik die u tot hier ben komen opzoeken, ondanks mijn tegenzin om in hoofsche verblijven in te treden en mij in paleizen te vertoonen, laat u bij 't eerst van zoo welkom ontmoeten, als een gansch onverschillige daar. En toch is 't bij mij anders de wet: zaken gaan voor.
- Ik begrijp dat ge ditmaals dien regel niet volgen kondet, en vergeef het volgaarne; dit waren familiezaken, en het toont een welgeplaatst hart dat de vader den bankier kon vergeten.
- Mijnheer de Ridder! wij zullen elkander goed verstaan, denk ik.
- Ik heb voor het tegendeel geene de minste zorg, zeide deze; alleen daar onze zaken niet wel op deze plaats kunnen worden afgedaan, zult gij mij verpligten, met mij naar mijn vertrek te volgen.
- Uiterst gewillig; alleen ééne vraag, u, die een zoo vertrouwd dienaar zijt van den Kardinaal, mag men die veilig doen. Wat spelt dit bezoek van den Prins aan de Koninginne-moeder?
- Haar spoedig vertrek naar Engeland, zoo ik meene, en geloof mij, voor deze Republiek wordt het tijd.
- Ik zal mijne collega's indachtig maken, dat zij de leden van 't Stadhouderlijk gezin ootmoediglijk smeeken mogen de afscheidsbezoeken wat te bekorten....
- Juist! juist! glimlachte de l'Espine, men moet der Koningin aandoeningen en hartkloppingen besparen!



{==161==} {>>pagina-aanduiding<<}

VIII.


Het afscheid.

Ondanks den ernstigen wil om zijnen vader te volgen, was het afscheid nemen van Honthorst voor Diedrik meer een voorwendsel om zijn verblijf te rekken, dan eene volstrekte noodzakelijkheid, en te minder, daar hij Honthorst bij de Koningin wist, en het niet zeker was, dat hij hem nog zou kunnen wederzien. Maar er was iets dat hem dreef nog eene uitvlugt te zoeken, hij hoopte Lucienne d'Arcy te zien, en haar een woord te kunnen zeggen tot vaarwel. Een onderhoud durfde hij haar wel niet vragen, omdat hij haar eigenlijk niets had mede te deelen, dat voor haar belangrijk was, want hij durfde niet hopen dat hij hare belangstelling zou wekken, zoo hij haar zeide in welke mate zij de zijne opwekte, hoe vooral haar moedige geloofsijver hem getroffen had, en hoe zeer het pijnlijke van haren toestand zijne deelneming wekte. Maar zonder een onderhoud te durven vragen, hoopte hij toch onbestemd op eene ontmoeting; in dit huis was hem reeds zoo

{==162==} {>>pagina-aanduiding<<}
veel gebeurd, waarop hij niet had kunnen rekenen; de korte dagen van zijn verblijf waren bijna eene aaneenschakeling geweest van ongedachte avonturen en toevallige zamenkomsten, als men naauwelijks door afspraak dus had kunnen daarstellen; hij was nu eenmaal in den tooverkring der illusiën; hij kon ook deze hoop niet van zich weren, en zeker om tot hare vervulling iets aan te wenden, begaf hij zich naar zijn ouden post in de gaanderij der schilderijen, die hem, als wij ons herinneren, alle bedenkelijke kansen bood om te slagen. Als Lucienne zich moest begeven naar het tegenover liggende paveljoen tot het onderhoud met den Prins, kon zij geen anderen weg nemen, dan dezen, ten zij uit de zalen der Koningin, en was zij nog niet derwaarts vertrokken, dan kon zijne berekening naauwelijks falen. Wat hij haar zeggen zou, wist hij zelf niet; maar hij rekende op de ingeving van 't oogenblik, en dat was zeker het verstandigste wat hij doen kon. Ook Honthorst, zoo de Koningin hem ontsloeg, zou dezen weg nemen, en niemand kon het hem dus ten kwade duiden, dat hij hier zijnen beschermer bleef wachten.
Dit wachten duurde intusschen veel korter dan hij zich had kunnen voorstellen, want naauwelijks trad hij de eene deur in, of de groote vleugeldeuren aan het tegenovergestelde eind der gaanderij werden geopend, en Honthorst kwam, Lucienne d'Arcy hoffelijk bij de hand leidende. Zij waren in een vertrouwelijk gesprek, waarvan wij den inhoud mogen hooren.
- Ik kan u niet genoeg danken, Mijnheer Hont-
{==163==} {>>pagina-aanduiding<<}
horst! sprak Lucienne, voor de goedhartige intentie, daarmede gij uit den weg hebt geruimd, wat u dacht dat mij hinderen kon.
- Het was niets meer dan mijn schuldige pligt, zoodra het mij inviel, dat hier de adder school, daarmede men u wonden wilde, en daar 't grootste gevaar nu voorbij is, vindt ge goed, dat ik de cantiques in hunne oude plaats zal terugbrengen?....
- Veel dank, dat is onnoodig, te lang reeds hebben zij hunne plaats gehad tusschen de litanijen, waartegen ze ijverden. Ook zoo ik tot hier toe deze soort van dubbelheid heb geoefend, was het uit volgzaamheid aan den wil van Monsignor Fabroni, die het vergde in 't belang van de Koningin, wier heftige en openlijke tegenstand in deze zaak hij vreesde, dat zich èn tegen mij, èn tegen haar zelve zou keeren; maar nu met de bescherming van den Prins, en 't ontzag dat deze haar inboezemt, de verpligting die zij aan hem heeft, is er geen nood meer.
- Geen nood meer! Jonkvrouw! zeg dat niet al te onbedacht, en betrouw u veel meer op het laatste dan op de eerste....
- Hoe de Prins van Oranje zou mij geen woord houden?
- Dat zegge ik niet, in werkelijke ongelegenheid zal hij u bijstaan; maar vóór het daartoe gekomen is, zal hij willen middelen, schikken, wijzigen, half ten uwen gevalle, half ten wille van de Koningin, en als ik wel heb, zou dit eindigen met u in den valschen toestand te laten, daarin gij zoo lang reeds hebt verkeerd.

{==164==} {>>pagina-aanduiding<<}

- En die de kwelling is van mijn leven, die mij de ziele verteert van onrust.
- Dat voele ik voor u, en de Prins is geen man om in dit geval streng door te zetten tegen den wil eener Koningin, die hij zelf de hoffelijkste onderdanigheid toont uit edelmoedige gastvrijheid; daarom is 't uwe zake voor u zelve te zorgen, en het nu onverwijld door te zetten zoo als gij 't verstaat. Bij uw gesprek met den Prins zult gij alles van hem verkrijgen, wat gij wilt; maak dus uwe conditiën goed en vast, en zorg dat hetgeen gij verkregen hebt zonder verwijl geëxecuteerd worde.
- Ik begrijp al het wijze van uwen raad, ach! licht mij nog beter in, en zeg mij wat zal ik bedingen?
- Eerstelijk, beantwoord mij ééne vraag. Hoe is 't dus toegekomen, dat juist de Waalsche Predikant Heijdanus, die tot Leiden staat, uw Godsdienstleeraar is?
- Dat deel ik u volgaarne mede. Monsignor Fabroni, ziende dat ik niet van mijne religieuse opiniën was af te brengen, mogelijk vreezende dat ik nu eenmaal in een Protestansch land mij bevindende, ligt op eigene wijze trachten zou tot mijn doel te komen, en zeker ook geleid door de uitzigten, die zich voor hem en mij verbinden aan mijn huwelijk met een Franschen Protestanschen Prins, dat sinds lang onderhandeld wordt, is geëindigd met zich ganschelijk te voegen naar mijnen wensch, en heeft zich geïnformeerd naar geheime middelen, om dien te vervullen. Nu geviel 't sinds wij hier op Honselaarsdijk zijn, dat zich de Weleerwaarde Heer

{==165==} {>>pagina-aanduiding<<}
Heijdanus op 't huis te Heenvliet onthield bij den Heer van Heenvliet, die een vroom gereformeerd edelman en een groot geleerde is.
- Daarvan is maar eenen roep, Polyander! op die beide stukken kent hem ieder.
- Monsignor Fabroni is met hem welvertrouwd, dus gaf hij hem opening van mijne zaken, en er werd tusschen die beiden afgesproken, dat ik onderwijs in de godsdienst zoude erlangen van den Eerwaarden gast, die 't goedwillig toestond; doch daar alles in 't heimelijk gaan moest uit aanzien van de Koningin, vreesden wij dat die geregelde oefeningen in 't oog mogten loopen, en ten laatste den lust tot bespieding wekken, die zeer ligt tot ontdekking kon leiden, welke niets brengen kon, dan moeite en verdeeldheid in onzen kleinen kring. Daarin gaf Mijnheer Polyander raad, en deed ons een middel aan de hand. Monsignor Fabroni zelf leidde mij buiten 't kasteel op heimelijke wijze en....
- Dit weet ik.
- Van Mevrouw de Sourdiac?
- Neen toch, van iemand die getuige was van een uwer geheime uittogten.
- Wij waren dan toch verraden?
- Neen! want die het zag was een trouw en discreet persoon, die u nog voor meer gevaar heeft geveiligd.
- De jonge Hollander! viel zij in met zekere levendigheid, of gis ik valsch?
- Zeer juist, Jonkvrouw! en zie, daar staat in de verte de persoon zelf; beter dan ik mag hij u zeggen, met wat goede intentie hij zich belastte

{==166==} {>>pagina-aanduiding<<}
met hetgeen Mevrouw de Sourdiac hem opdroeg.
Lucienne zag in de rigting, die hij aanwees, en kleurde even toen zij Diedrik zag staan, die aarzelde te naderen, omdat hij hen niet wilde storen in een vertrouwelijk gesprek als hij zag, dat ze zamen hielden.
Toen wilde Lucienne tot hem komen, maar Honthorst hield haar nog even staande, en zeide:
- Nu ik dit weet, Jonkvrouwe! hoor mijn raad, en 't zal u niet kwalijk bekomen er naar te handelen. Vraag van den Prins dit: dat hij voor u de vergunning verkrijge, eenige dagen op het kasteel van Heenvliet te vertoeven. Laat Mijnheer Fabroni of iemand anders u derwaarts geleiden; kon 't wezen vertrek nog heden, en doe daar dan wat uw gemoed en overtuiging u ingeeft. 't Zal ligt zonder veel opspraak zijn in eene kleine dorpskerk, en is 't geschied, dan ken ik onzen Frederik Hendrik er voor, om u te veiligen en te behoeden voor de wraak der Koningin, of de moeite die zij u zou willen aandoen.
- Ik zal dien raad zekerlijk volgen, en nu laat mij een woord van dank spreken met dezen jonkman.
Zij was reeds digt bij Diedrik genaderd, toen zij dit sprak, en deze had dus verstaan wat zij zeide; andere inleiding had hij nu niet noodig, zij zelve had hem de gedwongenheid van eene voorstelling bespaard; zij sprak tot hem met goedheid, met dankbaarheid, met een zigtbaar welgevallen zelfs in zijne antwoorden, doch niet op den toon der gelijkheid en met de goedwilligheid eener meerdere, die tracht af te dalen tot een mindere.

{==167==} {>>pagina-aanduiding<<}

Diedrik was te fijnvoelend om dien toon niet te onderkennen, en er niet een weinig door gekwetst te zijn; en hoe hij ook smeekend naar Honthorst opzag, deze sprak geen woord, dat haar uit hare dwaling konde helpen en tot meer gemeenzaamheid en vertrouwen stemmen.
Ten laatste toen hij zeide, dat dit een afscheid was en dat hij Honselaarsdijk verlaten ging, had hij niet eens den moed er bij te voegen, dat het was om zijnen vader te volgen, en zij, na eene wijle te hebben nagedacht, zeide:
- Dan zou ik u toch zoo gaarne een aandenken geven van de dienst en bovenal van de trouw, die gij mij hebt bewezen, en zij haalde een keurig bewerkt gouden doosje uit haar armtaschje en wilde het hem aanbieden.
Maar Diedrik werd vuurrood van verdriet en ergernis; hij had het kostbaar foudraal herkend, waarin zijn vader hem het oorsieraad aan de Koningin had laten terugbrengen.
- Dat ik u bidde, Mejonkvrouw! behoud dit zelve, het was eene kleine hoffelijkheid van mijn vader aan de Koningin.
- Het is waar van deze heb ik het ontvangen; maar.... wie zijt gij dan - wie is uw vader?
- Mijn vader is Geurt Adriaansz., Amsterdamsch koopman en bewindhebber van de Oost-Indische compagnie, sprak Diedrik, en daarop boog hij zich diep, drukte Honthorst even de hand, en vertrok haastig, nu met de zelfbewustheid, dat zijn aftogt geene nederlaag was.

{==168==} {>>pagina-aanduiding<<}

In haar onderhoud met den Prins van Oranje, rigtte zich Lucienne werkelijk naar de raadgevingen van den schilder en verkreeg alles wat zij wilde, gelijk der Koningin geene keuze overbleef dan toestemmen in hetgeen Frederik Hendrik haar door Fabroni liet verzoeken. Ook geleidde de Vicomte haar nog in den avond van dien dag naar het kasteel van Heenvliet, en hoewel met voorkennis van Mevrouw Fabroni, toch zeker eenigzins in 't geheim; want hij gebruikte een zeer eenvoudig karosken en geene hofkoets, zoo als de Vicomte doorgaans gewoon was als hij uitreed.
Wat er verder wigtigs was behandeld tusschen den Prins en den trouwen Staatsdienaar der Koningin, weet men niet, maar het had zeker invloed op de handelingen der laatste, die nu in overleg met Fabroni de Engelsche brieven beantwoordde en toestond dat hij zelf de draden harer Fransche intriguen afbrak; - of het voor altijd is geweest, durven wij niet uitmaken.
De l'Espine moest eene ernstige ondervraging doorstaan van den Prins; maar hetzij behendigheid, hetzij de belangen, die hij diende, dezelfde waren met de staatkunde van den Stadhouder, het gehoor eindigde in de beste verstandhouding, en met eene uitnoodiging van den laatsten om te 's Hage ten hove te komen; en daar de Koningin, op aanraden van Fabroni, den Ridder de l'Espine deed aanzeggen, dat zij hem niet meer konde considereren als te behooren tot haren hofstoet, vertrok hij spoedig naar den Haag, waar hij zijn verblijf vestigde.
Toen Geurt Adriaansz. zijne zaken met den Rid-
{==169==} {>>pagina-aanduiding<<}
der had afgedaan, vond hij zijn zoon hem wachtende, in diep gepeins geleund tegen eene der zuilen van de opene gaanderij der binnenplaats. Hij nam zijnen arm, en welhaast voegde Honthorst zich bij hen, die de verstandhouding tusschen vader en zoon eene te gewenschte vond, om haar door eene onvoorzigtige vraag te storen. Hij was overgelukkig, toen hij eindelijk Diedrik uitleidde buiten de groote hofpoort en stelde voor hen te vergezellen tot aan 't dorp Wateringen, waar Geurt Adriaansz. zijnen wagen had besteld. De oude man beknorde hem in 't vriendelijke over zijne inschikkelijkheid tegenover Diedrik, maar roemde zoo ijverig en zoo uitvoerig het dusgenoemde offer van zijnen zoon, dat de schilder geene andere ophelderingen noodig achtte. Maar toen ze de ophaalbrug over waren gegaan, en Diedrik de allerlaatste schrede moest doen op het grondgebied van 't huis Honselaarsdijk, zag hij hem wankelen en verbleeken, terwijl hij nog eenmaal omzag, om dat vorstelijk verblijf te groeten met een laatsten blik. En toch Maria de Medicis kon hij niet betreuren, want hij had haar leeren minachten; Lucienne kon niets voor hem zijn, want hij zelf was met zekere trotsche bitterheid van haar gegaan.
- Wat deert u, mijn jonge vriend? vroeg de schilder, terwijl hij deelnemend zijnen arm nam.
- Niets, mij deert niets.... of liever, mij deert.... wat ik niet weet uit te spreken. 't Is mij of dat huis daar zoo aanstonds in puin achter mij neêr zou vallen, en banger kon 't mij niet zijn dan nu, al gebeurde het..., 't Is mij of alle vreugd des levens mij op eenmaal ontvaart.

{==170==} {>>pagina-aanduiding<<}

- 't Is omdat de wereld der verbeelding u ontvaart, arme jonkman! sprak Honthorst zacht; die wereld op uw leeftijd zoo ruim en zoo rijk, dat gij haar bevolken kunt met al de rooskleurige tooverbeelden die gij wilt, maar die alle zich in nevelen oplossen, zoo haast de deugdelijke werkelijkheid haar met den top van den vinger beroert. Niet het kasteel zal achter u in puin storten, mijn arme jonge vriend! maar wel de luchtkasteelen, die gij zelf daarin hebt opgebouwd.
- En dat is goed ook, sprak de oude Geurt Adriaansz., die de laatste woorden had verstaan; want als we vijf jaar verder zijn en hij zijne drie kruisjes heeft, zal een goed steenen huis op de Prinsengracht en een kantoor, daarvan de firma in de vier werelddeelen zoo goed crediet heeft, als de Compagnie zelf, hem vrij wat beter te stade komen, dan zulke bontverwige en onvaste tooverpaleizen, als zich door 't penseel op het doek laten scheppen. En ik houd, dat mijn zoon de wijsste partij heeft gekozen.
Diedrik antwoordde niet, hij zag nog eenmaal om, en hij zuchtte.
Hij had gedroomd, en hij had nog geen blijdschap ontwaakt te zijn.
En nu sluit zich het vorstelijk lusthuis Honselaarsdijk voor ons als voor hen, die het middel waren, waardoor wij er binnen traden; maar nog niet over alles is toch uwe nieuwsgierigheid bevredigd, als ik hope, en om die te voldoen, volgt mij eene wijle bij:




{==171==} {>>pagina-aanduiding<<}

IX.


Een terugblik op het verledene en eene afwijking naar het Fransche hof.

Het is de Ridder de l'Espine, die het ons zal mededeelen, ten overstaan van Honthorst en van Diedrik, die te dier tijd, wanneer kantoorzaken hem vrijheid gunden, zich nog weleens een uitstapje naar 's Hage veroorloofde, en dan den schilder opzocht in zijn atelier, zeker nog meer gedreven door de behoefte, om over het verledene te spreken, dan door vurige zucht voor de kunst. De l'Espine ook scheen zijn eersten toorn tegen den schilder vergeten, en daar hij hem nooit meer diensten vroeg bij de Prinses Louise van Bohemen, vond Honthorst, die gewoon was allerlei menschen bij zijn werk te zien af en aanloopen, den Ridder een vrij dragelijk personaadje, met wien hij volgaarne een woordje wisselde over buitenlandsche kunst, en wien hij liefst hoorde vertellen van de kostbare kunstwerken van het Luxembourg, en in 't Palais Cardinal, tot welks verheerlij-
{==172==} {>>pagina-aanduiding<<}
king Richelieu zijne magt en zijne schatten besteedde.
Voordat die soort van vriendschap tusschen hen werd aangeknoopt, hadden zij nog een paar woorden gewisseld over de wijze, waarop Honthorst hem had gediend bij zijne geliefde, wel eerlijk, maar toch omzigtig; want terwijl hij stipt had uitgevoerd wat van hem gevorderd was, had hij tegelijk de jonge Prinses een geheim onderhoud gevraagd voor zich zelven, en toen haar met vasten ernst opmerkzaam gemaakt op de gevaren van haren toestand, op de onwaarschijnlijkheid dat de Ridder iets anders voor haar zou kunnen zijn dan een minnaar, en op de mogelijkheid, dat hij een trouwelooze was, of kon worden. De Prinses was te jong, te onervaren, om den trouwen vermaner niet ongelijk te geven in 't harte en ook slechts te gelooven aan zijne duistere vermoedens; maar zij was ook te jong en te zacht van gemoed, om anders dan door tranen hare innerlijke tegenspraak te uiten, en bewoog door beloften en verzekeringen van overweging en bedachtzaamheid, haren goeden Honthorst voor ditmaal te zwijgen van deze geheimzinnige betrekking. Volmaakt trouw aan zijnen raad bleef zij echter niet, als men denken kan; maar de l'Espine vroeg nooit naar de diensten van den schilder; hij had ze dan ook niet meer noodig; ten hove ontvangen door Frederik Hendrik, zoo niet met onderscheiding behandeld, toch met zekere gevalligheid geduld, had hij welhaast zijne intrede in het huis der Koningin van Bohemen, en wij moeten onderstellen, dat hij werkelijk gebruik heeft gemaakt van den pijnlijken financiëlen toestand, waarin zich die Vorstin doorgaans bevond,

{==173==} {>>pagina-aanduiding<<}
om omkooping op zoo ruime schaal te oefenen, dat hij welhaast eenen zekeren invloed kreeg op de Koningin en hare omgeving. Niet zoo haast had Honthorst dit opgemerkt, of zijn eerlijk gemoed perste hem, om de moeder onder de zachtste vormen oplettend te maken op de gevaren, waaraan zij hare jeugdige dochter blootstelde; maar de Koningin had wat strak en wat hoog geantwoord, en hem teruggewezen op eene wijze, die tot geene tweede waarschuwing de vrijheid liet.
Toen had de eerlijke schilder de schouders opgetrokken, en er, zoo als hij 't noemde, de handen af gewasschen, hij had zijn pligt gedaan; hij was te veel man van oordeel om niet te zien, dat men zich een zoeten waan niet wilde laten ontnemen, dat men tot op zekere hoogte een tijd lang bedrogen wilde zijn. Maar die ondervinding had Honthorst nog niet gehad op den dag, waarvan wij spreken willen, toen de Ridder de l'Espine eens zijn atelier binnentrad en er Diedrik vond, want dat was in de tweede week nadat deze het huis Honselaarsdijk zoo smartelijk vaarwel had gezegd. Den jongen Amsterdammer ziende, begon de Ridder te glimlagchen, en zeide tegen Honthorst:
- Als ik den jonkman aanzie, gedenk ik hoe ge mij toch eens een boozen trek hebt willen spelen, eene echte hovelingsvondst; dat ge vernuft hadt, die uit te denken, sprak wel van zelf; maar wat u bewogen heeft die uit te voeren.... dat is mij nog niet duidelijk....
- Wat mij daartoe bewogen heeft, wel, Heer Ridder! dat zal ik u zeggen: Ik mistrouwde uwe

{==174==} {>>pagina-aanduiding<<}
betrekking op de Demoiselle d'Arcy; ik geloofde, dat de arme jonge dame, of de.... andere dame, die gij weet.... eene van beide of wel allebeî, vergeef mij de goedronde opregtheid! door u werden misleid, en dat, bij 't zien van 't portret, het tusschen u en die jonge dames of althans hare beschermers tot verklaringen en ophelderingen zoude komen, die.... ik hoog noodig achtte, om de kwestie zuiver af te doen.
- Maar gij hadt mij trouwe beloofd, en gij hadt mij door deze ontrouw in last en lijden kunnen brengen.
- Als uwe zaak zuiver was, had dat geen nood; als het tegendeel bleek, hadt gij dan minder verdiend? en de trouwe die ik beloofd had, heb ik gehouden; terwijl gij mij geen woord hebt gehouden, want naar belofte hadt gij mij niet ingelicht van uwe relatiën met Jonkvrouwe Lucienne d'Arcy.
- Ik ook zou zoo graag meer van deze weten, voegde Diedrik er bij, beschroomd en aarzelend, als bad hij het hem af.
De l'Espine zag hem aan met zijn scherpen en doordringenden blik, haalde toen even de schouders op en zeide:
- Nog altijd dezelfde! maar ik wil u in die nieuwe illusie niet voeden, mijn arme jonge man! en daar we nu toch dus rustig te zamen zijn, wil ik u beider nieuwsgierigheid bevredigen, en te eerder, sinds ik geene redenen meer heb om de personen te sparen, die in deze zaak betrokken zijn.
- Luister: Eens heeft de Koningin Maria de Medicis eene vriendin gehad.

{==175==} {>>pagina-aanduiding<<}

- O, ja! Eleonora Galigaï, sprak Honthorst.
- Neen, dat was eene gunstelinge; eene vriendin, dat is wat anders, dat is een juweel, dat uiterst zeldzaam gevonden wordt in de tresoren der Vorsten, en dat nog veel zeldzamer volkomen door deze wordt gewaardeerd, Koning Hendrik IV had er een in Sully en hij wist het te schatten. Koningin Maria heeft er ook eene gehad en zij wist haar te gebruiken, het was Mevrouw de Barones d'Arcy, echtgenoote van Lucien François, Baron d'Arcy, een van die strengen en dapperen uit het laatste tijdperk der afgeloopen eeuw, die in de oorlogen van de Ligue altijd zijne banier had vastgehecht aan den standaard der Huguenooten, en die alleen dan niet aan de zijde van Koning Hendrik had gestaan, als deze, van politiek wisselend, zich aan de Katholijke hofpartij aansloot. Hij was van denzelfden leeftijd als de Koning, en dus zeer veel de oudere van zijne gemalin, die op denzelfden dag geboren was als Maria de Medicis; of het dit was, de overtuiging, dat zij onder hetzelfde gesternte geboren waren, dat de beide jeugdige vrouwen aan elkander hechtte, of iets anders, dat zou ik niet kunnen zeggen; zeker is het, dat men bij ons nog al veel gelooft aan astrologische influenties, zonderling de dames en bovenal de Koninginnen, die dat van Katharina de Medicis hebben overgeërfd; met waarheid alleen kan ik dit zeggen, dat de Barones d'Arcy, juist om die gelijkheid, op den eersten verjaardag van den geboortedag der Koningin in Frankrijk aan deze als hare staatdame werd voorgesteld, en verder haar niet weêr heeft verlaten, dan in het tijd-
{==176==} {>>pagina-aanduiding<<}
perk, waarvan ik spreken ga, en dat er tusschen haar eene innige gehechtheid bestond, die van de zijde der Koningin, zeker uit kieschheid, zich niet uitte door gunstbewijzen, maar door vertrouwen, dat door de Barones werd betaald met eene onbegrensde liefde en vaardigheid tot ieder offer.
En ziehier nu het onderscheid tusschen de gunstelinge Eleonora Galigaï en de vriendin; de eerste, met gunsten en schatten overladen, gebruikte beide op zulk eene wijze, dat zij op de beschermster de allervreemdste verdenking wierp; en de andere vroeg de liefde en het vertrouwen van de Koningin niet anders, dan als middel om haar te beter te dienen, en wierp er edelmoedig den sluijer der geheimzinnigheid overheen, opdat de afgunst geen laster zou wekken, en de onschuldige vreugde der vriendschap verstoren; ook is de levensloop der gunstelinge een historisch feit geworden, waarvan de ergerlijke ruchtbaarheid voor eeuwig op Maria's naam blijft kleven; terwijl de vriendin, vergeten door de wereld, geene plaats heeft in de geschiedenis, en toch van het hoofd der Vorstin zooveel schande heeft afgeweerd, als het eener zwakke vrouw mogelijk is geweest.
De Baron d'Arcy kwam zelden aan het hof, waar hij al te veel politieke tegenstanders vond, en bovenal te veel vijanden van zijne religie en waarvan de toon en de zeden strijdig waren met zijne strenge begrippen; maar zijner jeugdige vrouw gunde hij zonder wantrouwen dat verblijf, zeker van hare deugd, van hare trouw en van de vastheid harer beginselen. Drie jaren na den dood van den Koning, zag

{==177==} {>>pagina-aanduiding<<}
men toch zijne strakke en ernstige gestalte in de hofzalen van de Louvre en van de Tuileriën verschijnen, - en het scheen sommigen eene verschijning, zoo weinig scheen de oude Huguenootsche krijger, die op het slagveld van Ivry en bij de blokkade van Parijs beter thuis was dan op de banketten en balletten, eene figuur, die niet tot het weeke, toen levende geslacht behoorde. Een ijzeren Ridder, van eene graftombe opgestaan en wandelend tusschen de rijen der woelende hovelingen, had er zich niet meer misplaatst kunnen vinden, dan de Baron d'Arcy, die zich nog altijd niet had kunnen scheiden van den ringkraag, den maliënkolder en de armstukken, waarmede hij voormaals de pertuisanen der Ligueurs had getrotseerd.
- Ja, en blijkens uw costuum, Heer Ridder! waren die toenmaals verworpen voor kanten, satijn en zilverlint, die wel blinken en sierlijk staan, maar die, vergeef mij toch, van wat weekheid en wulpschheid getuigen, daarmeê men het in den krijg niet ver brengen mag.
- Ik geef het toe: onze zeden zijn gansch andere en juist geene betere; maar men moet meêgaan met zijnen tijd; Bassompierre zelf droeg zijden rozen op de schoenen met diamanten er op, die de Koningin in haren bruidschat uit Florence had meêgebragt; maar dat er onze kleiner moed of mindere dapperheid uit blijken zou, ontken ik; het bewijst veeleer het tegendeel: ziet men er één tweegevecht minder om, nu onze borst slechts door Kamerijksch dundoek wordt beschermd tegen de punten van den degen der partij? en hoewel onze gevulde satijnen wambuizen niet

{==178==} {>>pagina-aanduiding<<}
zoo goede borstwering zijn tegen kogels en rapierhouwen, als de ijzeren borstharnassen of de kolders van vernist leder, hebben nog geen edellieden ooit om die redenen zich van den strijd onthouden, of gepoogd ter zijde uit te wijken, als het voorwaarts geboden was.... Ja, ik zie kans onzen moed te bewijzen boven den hunnen.
- Wij nemen aan zonder verder betoog, sprak Diedrik, die verlangend was naar het verdere.
- Op mijn woord! gij kunt dit gerust. - De Baron d'Arcy dan, scheen volstrekt niet op te merken, hoe weinig hij meer aan dit hof paste; koel en vast en zonder de minste oplettendheid te geven aan het glimlagchen en de schimpscheuten der jonge hovelingen, noch iets te antwoorden op de vragen en uitroepen zijner tijdgenooten, die zich ligter op den stroom der hofgewoonten hadden laten voortdrijven, bleef hij stand houden in de rijen der hovelingen, en was van ieder feest, iedere jagtpartij, van iederen wandelrid, van ieder buitentoertje der Koningin. Buiten hem waren er maar twee personen aan het geheele hof, die niet schenen te begrijpen, dat de oude edelman hier niet meer thuis hoorde: zijne eigene vrouw en de Koningin. De eerste scheen volkomen gelukkig met en volstrekt niet belemmerd door de tegenwoordigheid van haren echtgenoot, betoonde hem eene aanhankelijkheid en eenen eerbied, die ondanks alle lasterzucht der hofdames vrij bleef van verdenking en de hoogachting vermeerderde, die men gedwongen was voor haar te gevoelen. De Koningin was toen Regente en regeerde in den vollen zin des woords, ten minste in zooverre

{==179==} {>>pagina-aanduiding<<}
zij door hare gunstelingen regeerde; ze was in den vollen bloei der schoonheid, en had juist die brandende zucht naar de genietingen des levens van eene vrouw, die voelt dat zij in het laatste tijdperk is, waarin zij ze kan voldoen. Nu meesteresse van zich zelve (men versta dit niet in den zin van zelfbeheersching), en met de magt om al hare wenschen en luimen in te willigen, gaf zij er zich aan over met eene drift en eene zorgeloosheid, die voor eene andere dan eene Koningin-Regente uiterst gevaarlijk zou geweest zijn, doch die onder den algemeenen tuimel en de bedwelming van aller hoofden niet al te hard werd beoordeeld. Vreemd scheen het dus dat onder dit alles de strenge, ernstige gemaal harer vriendin zoo plotseling haar innigste en vertrouwdste raadsman was geworden, en toch dat was zoo: van 't oogenblik zijner aankomst af, had de Koningin met hem en zijne gade in 't geheim kabinet langdurige raadplegingen gehouden, waarvan de Maréchal d'Ancre en Bassompierre zelve waren uitgesloten en waarvan zij te vergeefs trachtten de aanleiding of het doel te doorzien. Hun werd zelfs niet het flaauwste lichtstraaltje gegund, en iedere poging om het op te vangen werd door de Koningin met zoo dreigende terugwijzing gestraft, en door d'Arcy met zooveel stoïsche koelheid verijdeld, dat zij, hoewel inwendig gloeijend van naijver op den nieuwen gunsteling (als zij dachten), van de onderneming afzagen.
Toch had er even voor de komst van den Baron d'Arcy eene omstandigheid plaats gevonden, die men met deze komst in verband had kunnen bren-
{==180==} {>>pagina-aanduiding<<}
gen, zoo men onder de menigte avonturen en misdrijven, die er toenmaals aan 't hof voorvielen, dit van bijzondere beteekenis had gerekend. De bouw van het Luxembourg was nog pas aangevangen, en de Koningin hield intusschen bij voorkeur haar verblijf te St. Germain-en-Laye. Eens op een vroegen ochtend, na eene groote hofpartij, vond men daar op het terras van 't kasteel, juist onder de vensters van de vertrekken, door de Koningin en de hofdames bewoond, het lijk van een jong mensch, die blijkbaar door dolksteken was omgebragt. Hij droeg een masker; maar zelfs toen dat afgenomen was, had niemand hem herkend, noch uit zijne trekken kunnen opmaken tot welke familie hij behoorde; ook in zijne kleeding, hoewel die rijk en smaakvol was, vond men geene aanwijzing op dit punt; wapens op handschoenen, of een cijfer op den bandelier, waren vermeden; alleen vond men bij hem, behalve eene beurs en eenige onbeduidende sieraden, eene touwladder en een biljet dat hem tot eene zamenkomst uitnoodigde, met eene aanwijzing, die hem voeren moest, óf in de vertrekken der Koningin, óf in die van Valentine d'Arcy; maar het biljet was niet van de hand der laatste, noch van eenige andere bekende dame; slechts werd er eene waarschuwing gegeven, ditmaal voorzigtiger te zijn, dan de laatste maal, daar de eer der dame door zijn gebrek aan bescheidenheid gevaar liep, en die waarschuwing werd aangedrongen door eene dreiging, dat ook zijn leven op het spel stond bij gebrek aan voorzorg; zeker was de waarschuwing toch veronachtzaamd, en was dit, hetzij eene straf van een beleedigd minnaar of gemaal,

{==181==} {>>pagina-aanduiding<<}
of eene wraakoefening van de dame zelve, om eenig onvoegzaam blootgeven van hunne relatie.
- O! maar van de dame zelve? dat laatste is toch wel niet denkbaar, viel Diedrik in met eene huivering.
- Waarom niet? er zijn dames, die hare minnaars verloochenen, zoodra hare belangen het vorderen, of gelooft gij niet, dat die er zijn?
Diedrik kleurde; hij vatte de bedoeling van de l'Espine volkomen.
- Hoe het zij, alle hofdames betuigden dezelfde onbekendheid met het geval, dezelfde onkunde van het biljet, en namen dezelfde houding van beleedigde onschuld aan, toen zij ondervraagd werden, Valentine antwoordde vast en kalm, dat zij vreemd was aan elke schending van haren pligt, en men geloofde haar. Zoo goed was de roep van hare deugd. De Maarschalk d'Ancre wilde het onderzoek voortzetten en den moordenaar zien uit te vinden; maar de Koningin beval de zaak te laten rusten; zij achtte dat er dus al bloed genoeg vergoten was voor eene van die liefdesintriguen, als er maar al te veel omgingen. Hierbij bleef het, en er was nog geene week verloopen, of niemand sprak er meer over, en eene maand daarna was het ieder vergeten.
- Maar hoe weet gij het dan? vroeg Honthorst, waart gij dan aan 't hof?
- Ik aan 't hof, een knaap van zes jaar? neen waarlijk, Mijnheer Bassompierre had zooveel haast niet, om mij onder de oogen te brengen van de Koningin; maar ik weet het, omdat later de geschreven bescheiden van dit en het verdere in mijne han-
{==182==} {>>pagina-aanduiding<<}
den zijn geraakt. Als dan gezegd is, niemand dacht meer aan 't gebeurde, of wie er aan dacht, zweeg er van, toen de Baron d'Arcy, op een schrijven zijner gemalin, aan het hof kwam en er de vreemde figuur maakte, waarvan ik u sprak. Toch hield hij maanden dien toestand uit, vermoeijend en vervelend bovenal voor een man van zijnen leeftijd, wiens voorhoofd zich onder sombere gedachten telkens dieper scheen te groeven. Eindelijk, na een laatsten geheimen kabinetsraad met die drie personen in 't vertrek der Koningin, kondigde de Baron openlijk zijn vertrek aan; maar hij voerde ook de Barones met zich naar een kasteel dat hij bezat te Rambouillet. De gezondheidstoestand van de Barones vorderde het; het werd bekend, dat zij hoop had moeder te worden. Tot hier toe was dit huwelijk kinderloos geweest. De Baron werd met gelukwenschingen overstormd. Hij nam ze alle aan, ernstig en beleefd; maar de ernst zijner trekken verplooide zich niet onder dit vooruitzigt van vadervreugde; het scheen Maria de Medicis veel te kosten, zich van hare vriendin te moeten scheiden; maar ieder woord, dat zij daarover uitte, werd door den Baron aangehoord met zulk een onwrikbaar strak zwijgen, en met zulken zonderlingen zijblik op de Koningin, dat men verwonderd was, hoe die man met zulk een volslagen gemis van hovelingskunst zich dus kon staande houden in de gunst der Koningin, meer nog, de wijze, waarop hij zich tegenover deze gedroeg, had er veeleer iets van, of Maria zijne gunst had verloren, of voor 't minst zijne achting, in plaats van hij de hare. Dit belette

{==183==} {>>pagina-aanduiding<<}
niet, dat de Koningin hare vriendin in dat kasteel verscheidene malen ging bezoeken, meest altijd zonder eenig geleide dan dat van eene harer bedienden en hare Florentijnsche min, eene oude vrouw, die haar sinds de geboorte van den Dauphin niet meer verlaten had. Eens duurde dat bezoek verscheidene dagen; zij strekte hare goedhartigheid voor Valentine zelfs zoo ver uit, dat zij met hare vrouwen het vertrek der Barones niet verliet, terwijl de Baron d'Arcy zijne gezamenlijke bedienden in de kapel bijeen riep om voor de gelukkige geboorte van zijn kind te bidden; maar geen glimlach van blijdschap verhelderde hem het gelaat, toen men hem aankondigde, dat hij eene erfgename had. De Koningin vertoefde op het kasteel tot na den doop der kleine Marie Lucienne Françoise, welke plegtigheid verrigt werd door den Huguenootschen Predikant in de kapel van 't kasteel; dit was zeker de reden, waarom de Baron d'Arcy zelf en niet de Koningin het kind ten doop hief, dat toch haren naam droeg en dat altijd aan het hof als haar petekind is beschouwd. Daarop vertrok Maria de Medicis met wat haast naar Parijs, waar een heftig tooneel plaats had over de nieuwe gunst, aan den weinig dankbaren gunsteling bewezen, tusschen haar en den Maarschalk d'Ancre. Om die reden, of om eene andere, de Koningin bezocht hare Valentine niet meer, en welhaast ook verliet de Baron d'Arcy met zijne vrouw en de kleine Lucienne zijn kasteel te Rambouillet, om in de stad Rochelle te gaan wonen, waar het kind in strenge Protestantsche gevoelens werd opgevoed. In dien tusschentijd had de Koningin-Regente zooveel

{==184==} {>>pagina-aanduiding<<}
afleiding, zoovele bemoeijingen, dat zij aan die scheiding naauwelijks aandacht kon geven, en welhaast volgde de meerderjarigheid des Konings, zijn huwelijk, zijne vreesselijke wraakoefening op hare gunstelingen, de echtgenooten Galigaï, hare vlugt naar Compiegne, hare verbanning, en alle verdere rampen, die bekend zijn en waarvan ik dus niet spreken wil.
Intusschen waren de vervolgingen tegen de Protestanten aangevangen, en het beleg geslagen rondom de sterke vrijplaats, hun door Hendrik IV toegestaan als waarborg voor zijne beloften en zijne overeenkomst met hen bij 't Edict van Nantes, waaraan Richelieu het niet noodig vond zich te houden, in hoedanigheid van Kardinaal, die aan ketters geene trouw schuldig was, of liever, om waar te zijn, zij hadden hem mishaagd, en wekten zijn argwaan door zich te mengen in de verdeeldheden van 't rijk. De Baron d'Arcy, die persoonlijk deelnam in de verdediging van Rochelle, vond den dood bij het afslaan van een aanval der belegeraars, en zijne gemalin sleepte het leven slechts nog weinige dagen voort na die ramp; sinds lang kwijnde zij weg onder een heimelijk verdriet, en zij had alleen de kracht en de helderheid van geest om aan een trouwen bediende en zijne vrouw de belofte af te dwingen, met het kind eene stad te verlaten, waarheen het opheffen van 't beleg ieder oogenblik zegevierende horden van moord- en plunderzieke soldaten kon heenbrengen, die ook een kind niet zouden sparen; de brave lieden in 't bezit van het testament van den Baron d'Arcy, hadden met onbeschrijfelijke bezwaren te kampen, om die belofte te houden; toch gelukte

{==185==} {>>pagina-aanduiding<<}
het hun de belegerde stad te verlaten met het kind, ten deele door de geheime bescherming van Mevrouw de Rohan, ten deele omdat hun stand weinig het nadenken en de achterdocht wekte van de belegeraars. Zij gingen het kasteel te Rambouillet bewonen, en zooveel het in hun vermogen was, voedden zij het meisje op in de Protestantsche religie, die zij zelve beleden; dit verdubbelde zeker de moeite en bezwaren dier goede lieden, want de Kardinaal duldde geene Protestantsche vereenigingen meer, buiten de vrijplaatsen in de kasteelen der edelen, en de Protestantsche predikers werden niet geduld in den omtrek van Parijs.
Het testament van den Baron d'Arcy en zijne gade werd door hen overgegeven in handen van een lid van den Conseil de l'Edit, eene soort van geregtshof, dat uitspraak deed in de zaken der Huguenoten; maar daar 't geheele Edict niet veel meer geteld werd, was dit geregtshof zonder kracht; het testament raakte dus in handen van den Parijschen Magistraat, en bij de opening bleek dat Lucienne slechts de aangenomene dochter was van den Baron en de Barones d'Arcy, zonder dat er eenige opheldering werd gegeven over hare afkomst. De Maarschalk Bassompierre en de Vicomte Fabroni werden er in benoemd als de voogden van Lucienne, die de rijke goederen harer pleegmoeder erfde zonder eenige voorwaarde; de Barones was eene Gravin van Bearn, en dus in verren graad verwant met de Bourbons, met de Koningin; de erfenis van haren pleegvader ook, werd op Lucienne's hoofd gebragt, doch voorwaardelijk; ze moest zich aan de

{==186==} {>>pagina-aanduiding<<}
Protestantsche religie houden, en bij hare meerderjarigheid een huwelijk aangaan met Cesar Phebus d'Albret, Prins uit het huis van Navarre, die de regtmatige erfgenaam was van den Graaf d'Arcy. Dit testament zou zeker veel opzien hebben gegeven, zoo de opening er van niet had plaats gehad in eenen tijd, waarin ieders aandacht op de openlijke gebeurtenissen in den staat was gevestigd, een oogenblik, waarin de Koningin Maria de Medicis vlugtte voor haren zoon.
Bassompierre nam zijne pupil in zijn huis. Daar zag ik Lucienne voor het eerst, een engelachtig kind van twaalf jaar, minnelijk, zacht, reeds vroom, de eenige die mij, den door ieder verstooten wees, deelneming toonde en die mij leerde verstaan, hoe vrouwelijke teêrheid leed kan verzachten.
- Wist ik het niet, sprak Honthorst, dat er meer was dan koele belangstelling tusschen de Jonkvrouw en u?
- Dat is waar! maar gij vergist u als gij aan liefde hebt gedacht. Vooreerst wist ik van 't oogenblik af, dat Lucienne bij ons kwam, wie zij was, en dat er tusschen ons eene soort van verwantschap bestond, die, zoo al niet geldig voor de menschelijke wet, toch op het gevoel van een aankomend jongeling eene uitwerking deed, die het hem niet mogelijk maakte haar anders, dan met broederlijke gevoelens te zien en te naderen; daarbij ik was zestien jaar, en een zestienjarige begint de reeks zijner liefdesavonturen eerder met eene vrouw van dertig, dan met een kind van twaalf, en toch was het om Lucienne's wil, dat ik mijn eerste duël had.

{==187==} {>>pagina-aanduiding<<}

- Veroorloof mij ééne vraag, viel Diedrik in, hoe wist gij zoo terstond wie de Demoiselle wezen kon, want voor mij is dit nog niet helder?
- Gij zijt wel een naïve Hollander! begrijpt gij dan niet dat alleen eene Koningin van eene gehuwde kinderlooze vrouw vergen kon, zich van de vreugde der moederschap den schijn te geven zonder de daad, en al de zorgen, al de lasten van de moedertrouw op zich te nemen, zonder daarvan de wezenlijke regten te verkrijgen?
- Eene Koningin! dus is Lucienne?....
- Er zijn betrekkingen die men nooit uitspreekt. Ik zal u nu zeggen, hoe ik het wist. De Maarschalk was niet te Parijs, toen men de kleine Demoiselle d'Arcy bij hem bragt. Zijn oude hofmeester voerde haar in zijn kabinet, waar ik voor mijn beschermer historische manuscripten zat door te zien, want gij weet, de Maarschalk houdt zich bezig met Mémoires te stellen; de oude man vergiste zich daardoor, hij dacht mij de Secretaris en gaf mij dus eene kleine portefeuille, die de allergewigtigste geheimen inhield, en waarvan hij den sleutel in een verzegeld doosje er nevens voegde. Ik moest beide eigenhandig aan Monsignor overgeven. Dit prikkelde meer mijne nieuwsgierigheid dan of hij den sleutel er nevens had gelegd. Ik kende sinds lang het geheim, om alles te openen wat gesloten was; de Maarschalk zou eerst den volgenden ochtend terugkomen; ik opende en las. De Baron d'Arcy had het onderwerp der geheime raadplegingen aan 't hof en van de bezoeken der Koningin op zijn kasteel, met volmaakte stiptheid en uitvoerigheid beschreven.... Ik heb u de

{==188==} {>>pagina-aanduiding<<}
bijzonderheden gespaard;.... ik wist nu alles, en Lucienne was mij dierbaar als eene zuster, die ik te beschermen had, en heilig als het kind des ongeluks en als eene weeze, wier lot aan het mijne geleek; te minder kon ik verdragen, dat men de kleine lievelinge van den Maarschalk, want Lucienne werd het spoedig, onder elkander aanduidde onder termen, die verlagend waren voor Bassompierre als voor haar, en waarvan ik de onwaarheid kende. Eens had ik met mijn toorn gedreigd, zoo men het weder waagde; men vond goed op staande voet de beleediging te herhalen, het was een geliefd edelman van mijn beschermer; maar ik vroeg naar niets, ik daagde hem uit; in mijn eerste duël bleef ik verwinnaar, en de geoefende strijder viel, verslagen door de hand van een nieuweling. Bassompierre deed mij het onregt mij te veroordeelen zonder mij te willen hooren, mij, die de innerlijke overtuiging had ook voor hem gestreden te hebben. Ik vlugtte woedend over de verongelijking, maar niet als radeloos. Ik wist reeds hoe men zijn weg maakte bij den Kardinaal, ik gebruikte de middelen, die ik in handen had.
- Gij leverdet de papieren betreffende Lucienne in de handen van Richelieu? vroeg Diedrik met opkomende verontwaardiging.
- Neen, zeker niet! dat was ook niet in mijne magt. Gij begrijpt, toen de Maarschalk ze eenmaal had.... maar ik maakte den Minister opmerkzaam op Lucienne; hij had mijn wenk daarbij niet noodig, om te begrijpen van hoeveel gewigt dit kind was aan de partij die haar hield; ik wist dat in tijden

{==189==} {>>pagina-aanduiding<<}
als de onze de bescherming van een magtige als Richelieu eene weeze als de Demoiselle d'Arcy kon te stade komen. Ik kende den Kardinaal als een vriend van kinderen; ik wist dat het vrij en naïf gesnap van aankomende jonge meisjes hem meer dan eens het voorhoofd ontrimpelde; ik wilde voor Lucienne iets van dat welgevallen gewonnen zien; ik had nog altijd eenige geheime verstandhouding met haar aangehouden; ik wist van haar eene zamenkomst te verkrijgen, waarbij ik haar met Richelieu zamenbragt, zonder dat zij hem kende. Hetgeen ik bedoeld had slaagde volkomen, de Kardinaal was gewonnen. Het onschuldig kind kon voortaan veilig voortleven te midden van zijne dubbelzinnige vrienden of openbare vijanden; hij hield het oog op haar, hij zou haar te zijner tijd beschermen en hare zaak tot de zijne maken.
Het duurde niet lang of zij had dat noodig. De zamenzwering van Chalais, waarin ook Bassompierre betrokken was, bragt den laatsten op het kasteel van Vincennes, en zou Lucienne zonder beschermer gelaten hebben, zoo ik niet vooruit daarin had voorzien. Met de papieren van zijnen gevangene kwamen den Minister ook in handen de portefeuille van den Baron d'Arcy en diens bekentenissen, daar deze naauwgezette man, hoewel hij openlijk dit kind als het zijne had aangenomen, toch niet met eene onwaarheid in het graf wilde gaan. Voor Richelieu was dit een schat, dien hij goed hoopte te besteden; te veel belangen groepten zich van nu aan om Lucienne, dan dat hij haar niet met goede omringing zou hebben bewaakt; hij plaatste haar vooreerst bij

{==190==} {>>pagina-aanduiding<<}
zijne nicht, Mevrouw de Combalet; want hij vertrouwde zijne schatten het best onder zijn eigen oog. Voor hare beschaving en vorming werd hier meer gedaan dan in 't huis van Bassompierre, en in 't godsdienstige liet men haar aan zich zelve over; want de politiek van Richelieu dacht hare rekening te vinden bij het huwelijk van de Jonkvrouw met den Prins Cesar Phebus, en het was daartoe onvermijdelijk, dat het haar mogelijk bleef, Huguenote te zijn. De Jonkvrouw had te Rochelle en in 't huis harer pleegouders te veel bewijzen van geestdrift gezien, om de zaak der religionsverwanten niet met opregtheid voor eene goede te houden, zij had er te veel offers voor zien brengen, om niet te gelooven, dat het er altijd grootere waardig was, en hoewel het haar niet mogelijk was, de geheime bijeenkomsten der religionsverwanten bij te wonen, hield zij zich toch aan hunne religie, en ging zij niet naar de mis; maar er was iets anders, dat haar zeker met den Kardinaal in onmin zou gebragt hebben, zoo er de tijd toe geweest was. De Prins Cesar Phebus werd haar voorgesteld, Richelieu wilde niet dat eenig jong mensch indruk op haar zou maken, voordat zij haren aanstaande had gezien, opdat althans niets dezen bij haar schaden zou. Maar de Prins was een jonge man van twintig jaar, die reeds vooruit in Lucienne eene opgedwongen bruid zag, die hem in andere liefde zou kruisen, en hetzij hij zijn best deed om te mishagen, zoo als anderen om te bevallen, hetzij de Jonkvrouw in zijn uiterlijk iets las, dat haar tegenstond, eene volstrekte antipathie was de eenige uitkomst van die kennis-
{==191==} {>>pagina-aanduiding<<}
making, en iedere poging tot hereeniging stuitte af op den onwil der jonge dame; want eenmaal zeker van zijne zaak, wilde de Prins zich liever door opdringen nog meer tegenmaken, dan door gewillig ter zijde treden eene achting of eene dankbaarheid uitlokken, die eindigen kon met gevaarlijk te zijn. Als zij terugtrad, behield hij de erfenis van zijn oom en de gunst van den Kardinaal 
beide; dus hij vooral wilde zich niet blootstellen, en zoo bleef hij zich bereid verklaren tot de verbindtenis, die men van hem wenschte. Lucienne was nog niet in den leeftijd, waarop van haar eene beslissing kon worden geëischt; maar in den laauwen atmospheer, waarin de Kardinaal haar nu nog liet voortleven, loeide reeds een vreesselijke storm, die eenmaal zou losbarsten; doch de luim der Koningin kwam tusschenbeide: Maria de Medicis had nu eene rustige schuilplaats gevonden aan het hof te Brussel, en zij zag in, dat zij die voor langen tijd zou noodig hebben, want alle onderhandelingen tot eenigen voegzamen terugkeer naar Frankrijk stuitten af op den vasten wil van den Minister; nu kwam in haar de gedachte op aan het kind, in Frankrijk teruggelaten, en de behoefte om lief te hebben, zonder mistrouwen, wekte het verlangen naar Lucienne in haar op; het meisje kende zij niet, doch Maria kende hare Valentine, en wist dus, dat de Barones in het hart van het kind de planten van hoogachting en liefde voor de Koningin zou hebben aangekweekt. Het was haar petekind, voor de wereld reeds eenigzins hare verwante door de Barones en de wees van hare trouwste vriendin; redenen genoeg om zich openlijk dien

{==192==} {>>pagina-aanduiding<<}
troost te durven geven in hare ballingschap; maar zij wist wel dat de Kardinaal haar dit niet zou inwilligen; Mijnheer en Mevrouw Fabroni waren toen juist in Parijs; de eerste bewerkstelligde, op 't verlangen van Maria, eene schaking, waarbij Lucienne zelve, uit angst voor den dwang van den Kardinaal, zich leende met den uitersten goeden wil. Zoo ik alles had kunnen vooruitzien, ware die vlugt niet geslaagd; toen had ik liever mij zelven blootgesteld, dan mijne beschermelinge te verraden, - en zoo liet ik haar gaan. De Kardinaal woedde ook tegen mij, wien hij van medepligtigheid verdacht, en die alleen aan medeweten schuldig was; dit houde ik voor de hoofdoorzaak, waarom zijne Eminentie mij bij de eerste gelegenheid de beste deed voelen, hoe zeer ik in zijne magt was, en dat hij voortaan eene trouw van mij eischte, vrij van alle persoonlijke indrukken;... ook ben ik nu geheel de zijne... en de l'Espine scheen zelf verpletterd onder het wigt van die keten, zoo lang en toch zoo vast.
- En daarom gaaft gij nu ook Lucienne prijs aan de intriguen van Mevrouw de Sourdiac?
- Neen, ik gaf haar niet prijs, want ik wist dat zij niets tegen haar zou kunnen uitvoeren; maar ik liet deze geworden, omdat ik werkelijk niet weder den schijn wilde hebben, de belangen van den Meester voor haar te verwaarloozen, hoewel ik, en met alle regt, vermoedde, dat ze niet veel gevorderd zouden worden door de uitvindingen van Mevrouw de Sourdiac.
- Op welke wijze dan dacht Mevrouw de Sourdiac de belangen van Frankrijk te bevorderen door

{==193==} {>>pagina-aanduiding<<}
de arme Demoiselle d'Arcy in verdenking te brengen? vroeg Diedrik.
De l'Espine zag hem even aan en glimlachte.
- Och, mijn jonge vriend! dat is politiek, daar men op uw leeftijd nog niet veel aan heeft; ik vervolg, hoewel ik nog maar weinig te zeggen heb. Lucienne dan kwam veilig te Brussel met de Fabroni's zonder eenig belangrijk avontuur op zoo moeijelijke reis.
Te Brussel ontving haar de Koningin met eene teederheid, die zich vooral openbaarde in groote zorge voor hare ziel. Hoewel Maria het geheim van haren doop kende en aangaande hare opvoeding met juistheid gissingen kon maken, geliet zij zich te gelooven, dat Lucienne tot de Kerk hoorde, en deed haar als zoodanig de mis bijwonen - dwang, die het arme kind tot hier toe zwijgend verdroeg uit aanzien voor de vrouw, die zij hare weldoenster noemde....
- Van dien dwang is zij ten minste nu bevrijd! sprak Diedrik met een zeker gevoel van blijdschap.
- Ten minste zoo lang de Koningin hier nog in Holland vertoeft, en in deze dagen voorzeker, want na hare openlijke toetreding tot de Calvinistische kerk is zij nog niet op 't huis Honselaarsdijk teruggekeerd, en zij schreef mij te vreezen, dat de verzoening tusschen haar en de Koningin van de zijde der laatste moeijelijk te treffen zou zijn, en dat het mogelijk was, dat zij haar niet naar Engeland volgde.
- O! maar dan blijft zij hier! riep Diedrik opgeruimd.

{==194==} {>>pagina-aanduiding<<}

- Of ik geleide haar naar Frankrijk naar haren verloofde, dat mij geene kleine dienst zou doen bij den Kardinaal.
- Tegen haren dank? vroeg Diedrik onrustig.
- Neen; maar zij zal uit haar zelve die partij moeten kiezen, daar de Landgraaf van Hessen zoo weinig opregt blijkt met zijne voorstellen, en zij toch niet al haar leven gast kan blijven op Heenvliet....
- Te Amsteldam is meer dan ééne gastvrije woning, zeide Diedrik.
- Voor eene Fransche Prinses?.... vroeg de l'Espine met zekere beduiding.
- Wij hebben Koninginnen geherbergd! hernam de jonge man gevoelig.
- Ei kom! sprak Honthorst, het zal voor haar tot dit uiterste niet komen; de Prins zal middelaar zijn en ze zal wel meêtrekken naar Engeland.
- En is 't vertrek der Koningin reeds bepaald? vroeg de jonge Amsterdammer zacht.
- Eindelijk ja! de afreis van 't huis Honselaarsdijk althans. Die zal zijn op den vijfden October aanstaande.
- Dus overmorgen! riep Diedrik, dien uittogt wil ik zien.
- Dat zou ik u gansch niet raden, sprak Honthorst lagchend; dan raakt gij van avontuur tot avontuur ten leste meê naar Engeland.
- Wees gerust, ik zal nu niet in 't Huis komen.
- En daarbij de Koningin gaat nog niet weg; al is ze ingescheept, sta ik nòg niet in voor haar vertrek.

{==195==} {>>pagina-aanduiding<<}

- Dat zou toch wonder zijn, sprak Honthorst. Mijnheer Fabroni heeft nu in ernst zijn afscheidsgehoor gehad bij de Staten-Generaal; hij is ontvangen geworden met dezelfde eerbewijzen, die deze toestaan aan de gezanten van gekroonde hoofden, en dat zou dan slechts eene kluchtvertooning zijn: de Koningin zou daarna niet gaan....
- Ik kan alleen dit zeggen, dat zij nog altijd geene zekerheid heeft over hare goede ontvangst in Engeland.
- Arme Koningin!
- Ja 't is erg genoeg; want bij dit plegtig gehoor, daarvan gij spraakt, is aan Monsignor Fabroni bedektelijk te kennen gegeven, dat de twee schepen, tot den overtogt der Koningin uitgerust, wel wat al te lang op hunne bestemming wachten te Goeree...
- Ze moest dus wel tot heengaan besluiten; maar zij kan toch niet op zee dobberen, tot men haar in Engeland wacht.
- Daarom zeg ik, zal zij zich zeker niet overhaasten met inpakken.
- En is 't portret af? vroeg Diedrik.
- Ja! het was niet meer in mijn vermogen het langer te rekken, hernam Honthorst, en ik verzeker u, dat het niet heeft ontbroken aan de noodige zindichten, Latijnsche kernspreuken en fraaije gezegden, daarmede de poëten en fraaije vernuften, die de Koningin omringen, of die de Prinses in haar gevolg voert, dat geschenk hebben berijmd en.... vereeuwigd, dat die Koningin daarmede aan deze Vorstin heeft gemaakt.
- De beste vereeuwiging is toch het portret zelf;

{==196==} {>>pagina-aanduiding<<}
vervaardigd door uw penseel, kan het niet anders dan een onvergetelijk gedenkstuk blijven van het verblijf der Koningin in deze landen, sprak de l'Espine hoffelijk.
Honthorst boog zich, maar zeide:
- Vooral dan als Suijderhoeff daaraan zijne konste besteed zal hebben om 't in koper te graveren.
- Het is zeker, voor de konst kan deze doorreize van eene Medicis nog goede uitkomsten opleveren, sprak de l'Espine, want konstliefde zeker is haar als aangeboren; en de Ridder begon met Honthorst een gesprek over dat onderwerp, waarnaar, wij moeten de waarheid zeggen, Diedrik zeker niet veel geluisterd had, want toen zij beide verdiept waren in eene discussie over de bouworde van 't Paleis Pitti te Florence, hoorden ze hem opeens uitroepen:
- Daar gebeure wat wil, ik zal het scheepgaan zien!
- Mijn goede vriend! keer dan eerst nog rustig eene week of wat naar Amsteldam, zeide de Ridder, terwijl hij hem bij den arm nam, en met hem het atelier verliet.



{==197==} {>>pagina-aanduiding<<}

X.


De afreis der Koninginne-moeder.

De l'Espine had maar al te veel gelijk; het duurde nog tot den elfden October, eer een koerier uit Engeland brieven bragt, die de Koninginne-moeder zekerheid gaven, dat zij met ‘ongeduld,’ style de cour, gewacht werd door hunne Majesteiten van Groot-Brittanje; tijding, die intusschen nog noodig had nader bevestigd te worden door twee Engelsche edellieden, tot dat oogmerk iets later afgezonden. En toch als eens bepaald was, had Maria de Medicis Honselaarsdijk moeten verlaten op den vijfden. Aan bewijzen van meêwarige vriendschap van de zijde van haren vorstelijken gastheer en vrouwe ontbrak het toch niet; maar wat konden die anders dan haar het tegenwoordige verligten; niets vermogten zij voor de toekomst; de overige eerbewijzen die men haar zonder tusschenpoozen bleef brengen, tot op het laatste oogenblik van haar verblijf in Holland, waren naauwelijks iets meer dan een vernis van hoofsch-
{==198==} {>>pagina-aanduiding<<}
heid, vergulde pleisters, die de diepe wonden dekten, maar niet eens lenigden. Reeds was zij te Vlaardingen in de boot gegaan, die haar naar het grootere vaartuig zou voeren, dat haar te Hellevoetsluis wachtte, toen er tegenwinden opstaken, die haar waarschijnlijk dwingen zouden, langen tijd te vertoeven in een schip, dat niet van wal stak (de Engelsche brieven waren toen ook nog niet aangekomen): men wist geen raad! Toen besloot Mijnheer van Heenvliet, die de Koningin op last van den Stadhouder voortdurend geleidde, een stap te wagen om eene verzoening te bewerken, die hij tot hier toe niet had durven voorslaan.
Hij bad de Koningin gunstigen wind te willen afwachten op zijn kasteel te Naaldwijk; de Koningin wilde alles, waardoor zij haar verblijf in Holland aan den vasten wal rekken kon. De ontscheping had plaats met vrij wat meer haast en vaardigheid dan de inscheping; men werd in der haast voor dien nacht geherbergd in het dorp Korendijk, en den volgenden dag trok geheel de stoet naar Naaldwijk. De Koningin en de voornaamsten van haar gevolg vonden verblijf op het kasteel; voor de overigen werd gezorgd zoo goed als mogelijk was daarbuiten. Hier zag Maria de Medicis Lucienne d'Arcy weder, en door tusschenkomst van Polyander werd er eene verzoening getroffen, die tot uitkomst had, dat Lucienne de Koningin naar Engeland volgde.
Het vertrek derwaarts werd intusschen nog weêr uitgesteld. Mijnheer van Heenvliet betoonde zich een gastheer, waardig zulk eene Koninklijke gast; hij liet den kerker van zijne heerlijkheid openstellen

{==199==} {>>pagina-aanduiding<<}
met het woord, ‘dat de tegenwoordigheid der Koningin als van zelve gunst en genade met zich bragt.’ De Koningin, die hem reeds een prachtigen diamanten ring had gegeven tot een aandenken voor zijne dochter, wilde hem nu ook op eene andere wijze beloonen. Zij liet kopij maken van haar portret, door Honthorst geschilderd en aan de Prinses van Oranje geschonken, en gaf het haren gastheer tot gedachtenis. De Prinses van Oranje, die de zwervende Vorstin, tot het laatste oogenblik toe, al de oplettendheden bewees, waarmede eene edelmoedige ziel het ongeluk haren eerbied tracht te bewijzen, was den Heer van Heenvliet bijna even dankbaar voor zijne hoffelijkheid jegens Maria, als deze zelve; zij ook voegde haar portret bij dat der Koningin. Honthorst werd, als van zelf spreekt, geroepen om die kopijen te maken, en had ons, zoo wij hooren wilden, en zoo wij hem niet te langwijlig vonden, nog veel kunnen mededeelen over Maria de Medicis, dat de la Serre niet heeft opgeschreven, en waarop Scriverius geene Latijnsche verzen heeft gemaakt. De portretten der beide Vorstinnen werden door Polyander opgehangen in dezelfde zaal van zijn kasteel, waar zij zoo menigmaal met elkander waren zamen geweest; menige inscriptie in hardsteen gebeiteld of op toetssteen met gulden letteren gegriffeld, was bestemd voor de nakomelingschap de gedachtenis te bewaren van de merkwaardige gastvrijheid, door dit huis verleend aan de twee vorstelijke vrouwen. Of ze die dienst werkelijk hebben gedaan?....
Het huis te Naaldwijk heeft dan meer op den tijd

{==200==} {>>pagina-aanduiding<<}
kunnen verwinnen, dan het huis Honselaarsdijk, waarvan geen spoor is gebleven, niet anders dan of Diedrik's bang voorgevoel ware vervuld geworden, en 't kasteel achter hem in puin ware ineengestort.

Geduchten, die paleizen bouwt! 
Gaat tot dien bouwval en aanschouwt! 


zou Beets ook hier kunnen zeggen met hetzelfde regt.
Het huis door Frederik Hendrik herbouwd en verheerlijkt, zoo stout, zoo prachtig, zoo hecht, heeft niet eens meer eene ruïne te toonen, en toch het teêre doek door Honthorst met kleuren overtogen, de portretten van Maria de Medicis zijn nog behouden, om van hem en van haar te getuigen....
Maar genoeg.... bij het afscheid van Maria de Medicis en de Prinses van Oranje werden er vele tranen gestort; tranen aan wier opregtheid wij gelooven.... dankbaarheid ter eener zijde en medelijden ter andere lokten ze uit.
Diedrik was niet bij dit afscheid; maar hij was te Hellevoetsluis bij de inscheping der Koningin op den twintigsten October, en toen de saluutschoten der kanonnen van hare welkomst aan boord hadden getuigd, zonder dat er met hem iets anders was gebeurd dan met ieder der andere toeschouwers van dit tooneel, sprak er uit zijn gelaat eene mengeling van weemoed en bitterheid, die men het best zou kunnen uitdrukken door het woord: Teleurstelling.



{==201==} {>>pagina-aanduiding<<}

XI.


Besluit.

Een geruimen tijd nog scheen Diedrik voort te leven in eene andere wereld dan die, welke hem omgaf, en verrigtte hij als werktuigelijk het kantoorwerk, dat hem was opgelegd. In het gezellige leven was het niet veel beter. De jonge Amsterdamsche dames noemden hem een droogen droomer en de jongelieden van zijn leeftijd voelden het, zonder dat hij het zeide, dat hij geen lust meer had in het geen hun lustte; maar opeens werd hij door een smartelijken schok tot de werkelijkheid teruggeroepen.... zijn goede vader kreeg een aanval van beroerte, kwijnde daaraan eene wijle en stierf, gelukkig en tevreden dat hij een zoon achterliet in zijne zaken, dat zijne weduwe met zijn persoon geen dubbel verlies zou lijden. En Diedrik deed regt aan die verwachting door een stervende uitgesproken; met kracht greep hij zich aan tot de thätigkeit van het leven, en weldra was hij voor het kantoor

{==202==} {>>pagina-aanduiding<<}
wat zijn vader er voor geweest was; meer nog, want bij ruimer inzigten voegde zich de onderneemzucht eener jeugdige verbeelding, die vrij en ver ziet en die zekere moed, die zonder bekrompen vreeze zich aan groote kansen durft wagen; hij rustte schepen uit naar kusten en kapen, waarheen nog geene Hollandsche schepen koers hadden gezet, en als ze keerden, als ze den standaard met de Hollandsche vlag zegevierend hadden geplant op heuvels nog door geen anderen Europeschen voet betreden, en eene nieuwe factorij hadden gesticht, nieuwe verbindtenissen hadden aangeknoopt onder volkeren, van nu voortaan den Hollandschen naam gunstig, den Hollandschen handel bevorderlijk; als ze voortbrengselen aanvoerden, zoo als nog geene andere ze hadden aangebragt of niet in zulken overvloed althans, dan moest Diedrik het zich zelven bekennen, dat zijn vader gelijk had, en dat zulke werkelijkheid tegen de schitterendste luchtkasteelen kon opwegen en dat zulk streven en zulke uitkomsten zich gelijkstellen mogten aan de hoogste en heerlijkste pogingen der kunst. Ook voor zijne moeder was Diedrik een goed, een trouw zoon. Slechts op één punt bleef hij aarzelen haren wil te doen. Zij had een groot verlangen hem gehuwd te zien en Diedrik kon niet tot een huwelijk besluiten. In den kring, waarin hij leefde, zag hij er velen, jonge vrouwen en meisjes, lieve, deugdzame, deftige schoonen, die beloofden huisvrouwen bij uitnemendheid te zijn, zulke vooral als moeders zich tot schoondochters wenschen; maar niet ééne van haar kon zijn hart treffen. Hij zocht in eene vrouw nu eenmaal geene ‘spinnende huis-
{==203==} {>>pagina-aanduiding<<}
poes,’ maar eene nimf, die de eenzelvigheid van het altâgs Leben door de weelderige afwisseling van luchtige vormen wist om te tooveren, tot iets meer idealisch; hij wilde eene fée, die uit de urne eener rijke verbeelding den dagelijkschen arbeid van 't huisverzorgen telkens wist op 
te frisschen door stroomen levenspoëzij, en eene zulke vond zich nog altijd niet.... Het is zoo, Tesselschade bloeide wel in zijnen tijd; maar.... Tesselschade liet zich zelfs door Huijgens niet winnen, en die kostbare bloeme had haren stengel wel wat hoog buiten zijn bereik. Misschien ook zweefde hem een ideaal voor den geest, dat hij zelfs in haars gelijken niet zou herkend hebben, en was hem de verbeelding dus getroffen, dat zij hem een onjuisten blik gaf op alles, wat niet dat ideaal weêrgaf, of wel dat nog altijd onuitwischbare herinneringen;... hoe het zij, hij was al in de klasse der huwelijkshaters gerangschikt, en deed geene enkele poging om zich van dat vonnis te beroepen, toen in 1642 de bruid van den Erfprins van Oranje met hare moeder de Koningin Henriette in Holland was aangekomen, en te 's Hage het hooge huwelijk met ‘somptueuse pompe’ werd gevierd.
Diedrik was toen in Amsterdam een man van beteekenis, die bijna in alle hooge collegiën zijne plaats had en zijne stem als eene beslissende deed gelden.
Hij was aan het hoofd der deputatie die een daarvan afzond om het vorstelijk bruidspaar te complimenteren. Hij werd genoodigd om het ballet bij te wonen te dier gelegenheid gegeven. Hij verscheen er in al de degelijke pracht, die hij noodig achtte, om het hooge collegie van zijne glorierijke stad te vertegenwoordigen.

{==204==} {>>pagina-aanduiding<<}

Hij vond er den jongen Landgraaf van Hessen, nog altijd heenfladderend om de jeugdigste en schoonste dames; maar hij zag hem voorbijgaan, zonder eenige opmerking te geven, zonder een hoffelijk woord van herkenning te rigten aan eene Dame d'atour van de Prinsesse-bruid, die toch Diedrik's aandacht in de hoogste mate tot zich trok.
Hare kleeding was uitgezocht, smaakvol, maar niet prachtig en zoo sober aan sieraden, dat het bijna te sober scheen voor zulk een vierdag; maar nog meer streed de diepe zwaarmoedigheid van haar bleek gelaat met de luidruchtigheid van het feest. Daar was iets in haar, dat Diedrik onweêrstaanbaar tot naderen aantrok, en toen hij scherper toezag, herkende hij door den doffen nevel van weemoed heen de trekken, die hem eens in verrukking hadden gebragt, die oogen zoo zacht en toch zoo schitterend, golvende lokken zoo rijk, zoo glanzig, dat er geene juweelen noodig waren, dat de enkele krans van rozeknoppen, met kunstige losheid er op geworpen, grooter sieraad leende aan 't zachte gelaat dan de rijke diadeem prijkend in het kapsel van de Prinsesse-Royale.
Terwijl hij naderde, werd zij aangesproken; hij herkende nu ook de stem waar hij de trekken had herkend, Lucienne d'Arcy stond nevens hem!
Lucienne d'Arcy, het verjongde beeld der Koningin Maria de Medicis, eene zachtere en betere vrouwennatuur, dan de eigenbatige, de hoogmoedige, de dubbelhartige Koninginne-moeder, Lucienne d'Arcy meer dan hij zelf wist, de werkelijkheid zijner idealen, meer dan hij zelf wist, het idée fixe zijner verbeelding, zijner onbestemde wenschen, Lucienne

{==205==} {>>pagina-aanduiding<<}
d'Arcy, wie men het kon aanzien, dat hare gelukster niet in dezelfde mate gestegen was als de zijne.
Was het dit, dat hem meer moed gaf, dan voorheen, of meer medelijden om hem over schroom heen te zetten, of was het de zekerheid dat Honthorst niet daar was, om bij zijnen overmoed het hoofd te schudden? wij weten 't niet regt, misschien eene mengeling van dat alles; maar zeker is dit, hij sprak haar toe; zij had eenige moeite om in den aanzienlijken Hollandschen heer den eenvoudigen jonkman te herkennen, die haar als de zedigste kunstenaarsleerling was verschenen, en die haar tot afscheid een naam had toegeroepen, waarvan zij de beteekenis niet goed begreep. Maar toen zij hem daarvoor had herkend, had Diedrik de voldoening, eene zachte rozentint te zien heenschemeren door de teêre bleekheid van haar gelaat, en bij digter naderen om het gesprek zachter en meer vertrouwelijk voort te zetten, had hij eene nieuwe voldoening, die althans niet kleiner was. Zij droeg de paarlen oorbaggen der Koningin!
- Eene herinnering uit Holland, die mij dierbaar is gebleven, bekende zij blozend.... toen hij het opmerkte; het ongeluk geeft een goed geheugen voor vroegere dagen.... die.... ook wel hunne kwelling hadden, maar die toch.... beter waren.
- Gij zijt dus niet gelukkig, Jonkvrouw? vroeg hij, in de eenvoudige vraag eene uitdrukking leggende, die geen duizend woorden er aan hadden kunnen geven.
Zij antwoordde met een woord, en zag toen om zich heen, als zocht zij het gesprek af te breken.

{==206==} {>>pagina-aanduiding<<}
Het was ook geen onderhoud bij een ballet, vooral niet bij een feest in de 17de eeuw, toen zelfs de aanzienlijken nog van harte vrolijk waren, en zich dies niet schaamden. Maar Diedrik wist genoeg.
Trompetgeschal, paukslagen kondigden de pavane aan, die ter eere van de bruid zou gedanst worden. Als van zelve vond zich de hand der Jonkvrouw in die van Diedrik, zij schaarden zich in de prachtige rij.

Lucienne d'Arcy had werkelijk niet veel geluk gehad. Maria de Medicis had haar nooit weêr die teederheid getoond, waaraan zij haar had gewend, en die zij nu voelde te mogen vragen, sinds zij wist wie zij was. Die koelheid had invloed op de houding der hofdames en hovelingen tegenover haar, en werd eene wijde klove door de bitterheden, die de Koningin zelve ondervond aan het hof harer dochter, want ze verbitterden haar humeur, en ze achtte Lucienne, als de geloofsgenoote harer vijanden, bijna aan dier zijde. Ook toen de verwijdering der Koninginne-moeder uit Engeland noodig was geworden, begeerde deze niet, dat zij haar volgen zou; in waarheid de scheiding was toch reeds voltrokken. Op 't verlangen van den goeden Koning Karel I bleef Lucienne toch aan het Engelsche hof; maar zij was er niet gelukkig; de Koningin Henriette Marie beminde haar niet en deed het haar gevoelen. In dien tijd van spanning, onrust en onzekerheid, zochten de hooge Engelsche Heeren geene verbindte-
{==207==} {>>pagina-aanduiding<<}
nis met eene arme Fransche ballinge, want zij was arm sinds zij, bij hare meerderjarigheid, standvastig geweigerd had het Fransche huwelijk te sluiten, dat een testament en een Minister haar opdrongen. De laatste had zich nog daarbij gewroken, door haar ook vervallen te verklaren van hare moederlijke erfenis, en Cesar Phebus, die met de dochter van een schatrijken Fermier-Général was gehuwd, had niet eens de edelmoedigheid Lucienne een jaargeld af te staan. Het viel der Jonkvrouw onmogelijk langer te leven aan een hof, waar men haar haatte en griefde zonder reden; een onbestemd verlangen naar Holland greep haar aan, en zij verkreeg van den Koning eene plaats bij het huis der Prinsesse-Royale, dat haar naar Holland volgen zou. Zoo was zij nu hier; maar zij kende reeds al de blinkende smarten der schitterende dienstbaarheid, waarvoor zij niet geboren was; zij zag den Landgraaf van Hessen weêr, maar hij herkende haar zonder het te willen bekennen. Andere 
hartstogten en nieuwe indrukken sleepten hem voort. Zij leed er minder door, omdat zij hem sinds lang niet meer hoogachtte.
Diedrik hoorde dat alles later, maar toch niet al te lang na den avond van 't feest, en.... ‘wat dient er meer gezeid’... Diedrik sprak een paar woorden met den Stadhouder, die een kort onderhoud had met zijne schoondochter en met Lucienne, en op een goeden dag was er nieuw festijn in den Haag, en voerde Diedrik daarna zijne Fransche bruid als vrouw in zijn huis te Amsterdam, wel prachtig en feestelijk tot die ontvangst getooid. Zijne moeder zag wel wat schuw op tegen de vreemdelinge, de Hof-
{==208==} {>>pagina-aanduiding<<}
dame; maar haar zoon had haar verzekerd, dat ze goed gereformeerd was, en zelfs om 't geloof vervolging had geleden. En in die gedachte vond de vrome vrouw haar eerste punt van aanraking en van sympathie met de schoondochter, die welhaast de aanspraken op hare belangstelling niet noodig had, door inniger teêrheid tot haar getrokken; en voor het eerst voelde Lucienne wat eene moeder was, voelde het dat zij er eene gevonden had.
Honthorst, die te dier tijd zich te Amsterdam gevestigd had, en die nog al dikwijls in 't huis van Diedrik Geurtsz. zijne uren van uitspanning sleet, zonder over 't jonge paartje anders dan met vrolijken glimlach het hoofd te schudden, kwam op zekeren dag met strakken ernst op 't gelaat en met een brief in de hand de huiskamer binnen, en verhaalde met omzigtige zorgen, met weemoedigen ernst hoe Maria de Medicis gestorven was te Keulen, in 't huis van zijnen kunstbroeder Rubens, door geene hulp dan de zijne in hare diepe ellende en verslagenheid gesteund: de moeder van de drie magtigste Koningen van Europa, de weduwe van Hendrik IV, de vrouw, wie men zooveel malen in allerlei talen, in allerlei vormen, op allerlei wijze had toegeroepen: dat de aarde, met al wat daarop was, zich aan hare voeten boog!...
Wel eene les voor Vorsten, maar.... de 17de eeuw heeft ons die les niet meer te prediken! Mogten de Vorsten er slechts aan denken in dagen van geluk, en de onderdanen er niet aan denken, dan met den eerbied dien het ongeluk afdwingt.... dus deed Diedrik bij het hooren dezer treurmare; hij ver-
{==209==} {>>pagina-aanduiding<<}
bleekte; hij deelde den diepen weemoed, dien hij zag in de zachte snikken en stille tranen van zijne jonge vrouw; maar welhaast toch herstelde zij zich en sprak:
- Bij 't vreesselijk einde van zoo schitterend lot, hoe veel heb ik u niet te danken, mijn vriend! die mij zoo kalm en zeker een levenslot hebt geschonken!
- Ja, zeide toen Honthorst, melieve Vrouwe! wel moogt ge danken voor u zelve bij 't denken aan zoo singulieren tegenspoed van die koninklijke Vrouwe; maar dank God, die dus uwe wegen leidde.

April, 1849.

{==210==} {>>pagina-aanduiding<<}
  




