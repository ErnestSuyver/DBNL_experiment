



Vaderlandsche Letteroefeningen 
Jaargang 1853


GEBRUIKT EXEMPLAAR
exemplaar universiteitsbibliotheek Leiden, signatuur: V 309
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1853.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Deel 2, p. 545: het nootteken bij noot 27 ontbrak in de lopende tekst, wij hebben deze alsnog geplaatst.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1853.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
Kunsten en Wetenschappen,
WAARIN DE
BOEKEN EN SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
TOT FRAAIJE LETTEREN, KUNSTEN EN WETENSCHAPPEN BETREKKELIJK.
EERSTE STUK.
VOOR
1853.
BOEKBESCHOUWING.
TE AMSTERDAM, BIJ
J. STEMVERS EN P. ELLERMAN.
1853.

[deel 1, pagina V]
REGISTER

van de

BOEKBESCHOUWING.

A.

Adams, (W.) De boden des Konings. Amst. bij P.N. van Kampen.	Bl. 573
Alison, (A. en P.W.) De Staatszorg voor de armen. Leiden, bij P.H. van den Heuvel.	181
Almanak voor Hollandsche Blijgeestigen voor het jaar 1853. Nieuwe Serie. Zevende Jaarg. Schoonh. bij S.E. van Nooten.	37
Almanak voor Hollandsche Blijgeestigen voor het jaar 1854. Schoonh. bij denzelfden.	731
Almanak voor Jan en Alleman, voor het jaar 1853. Middb. bij J.K. de Regt.	37
Almanak voor het Schoone en Goede. 1853. Amst. bij A. Jager.	37
Almanak voor het Schoone en Goede. 1854. Amst. bij denzelfden.	730
Almanak (Christelijke Volks-) voor het jaar 1853. Tiende Jaarg. Amst. bij P.N. van Kampen.	37
Almanak (Christelijke Volks-) voor het jaar 1854. Amst. bij denzelfden.	731
Almanak (Geldersche Volks-) voor 1853. Negentiende Jaarg. Arnh. bij Is. An. Nijhoff.	100
Almanak (Geldersche Volks-) voor 1854. Arnh. bij denzelfden.	731
Almanak (Nederl. Volks-) voor 1853. Schied. bij H.A.M. Roelants.	37
Almanak (Nederl. Volks-) voor 1854. Schied. bij denzelfden.	731


[deel 1, pagina VI]

Almanak voor de Jeugd voor 1854. Amst. bij H.J. van Kesteren.	731
Andriessen, (P.J.) Tony en Armand. Amst. bij J.D. Sijbrandi.	574
Arthur, (E.S.) Beproevingen der vrouw. Amst. bij J. van der Hey en Zoon.	327
Aurora. Jaarboekje voor 1853. Haarl. bij A.C. Kruseman.	37
Aurora. Jaarboekje voor 1854. Haarl. bij denzelfden	730

B.

Barger, (G.) Onze voorbereiding tot een heiligen strijd. Rotterd. bij M. Wijt en Zonen.	721
Bastiat, (F.) en P.J. Proudhon, Krediet om niet. Leeward. bij Gebr. Borgrink.	172
Bastiat, (F.) en P.J. Proudhon, Onvereenigbaarheid van betrekkingen. Leeuward. bij Gebr. Borgrink.	172
Bastiat, (F.) en P.J. Proudhon, De Doctorale graad en het Socialismus. Leeuward. bij Gebr. Borgrink.	172
Bat, (Hein) Verwaldink, of ons dorpsleven. Kamp. bij K. van Hulst.	190
Beeloo, (A.) Noord-Holland en de Noord-Hollanders. Haarl. bij de Erven F. Bohn.	366
Beets, (N.) Stichtelijke uren. 1853. Haarl. bij de Erven F. Bohn.	385
Bönninghausen, (C. Baron von) Beknopt onderrigt in het opmaken van een volledig ziektebeeld. Amst. bij de Wed. I. Ellerman.	310
Bell, (R.) De gouden ladder der fortuin. Drie Deelen. Amst. bij P.N. van Kampen.	97
Benit, (H.A.) Preek, enz. Kamp. bij K. van Hulst.	117
Berkum, (H. van) Antoinette Bourignon, enz. Sneek, bij van Druten en Bleeker.	782
Berghaus, (H.) De volken van den Aardbodem, Eerste Deel. Eerste en Tweede Afl. Gorinch. bij J. Noorduyn en Zoon.	322
Berghaus, (H.) De volken van den Aardbodem, Eerste Deel. Eerste Deel, Afl. 3 en 4. Gorinch. bij dezelfden.	655
Bernard, Mijne Eerstelingen. Amst. bij de Gebr. Kraay.	700


[deel 1, pagina VII]

Bilderdijk, (Mr. W.) Geschiedenis des Vaderlands. Dertiende Deel. Eerste Stuk. Amst. bij J. de Ruyter.	65
Bilderdijk, (Mr. W.) Geschiedenis des Vaderlands. Vervolg en Slot.	120
Bilderdijk, (Mr. W.) Geschiedenis des Vaderlands. Dertienden Deels Tweede Stuk. Amst. bij denzelfden.	723
Boissevain, (J.H.G.) De Wet op de ontëigening. Arnh. bij Is. An. Nijhoff en Zoon.	408
Bonnet, (J.) Het leven van Olympia Morata. Amst. bij G. Portielje.	135
Boon, (C.) Mag men den Formulier-quaestie niet geëindigd achten? 's Hertogenb. bij Gebr. Muller.	252
Borgnet, (Ad.) De Nederlanden onder Koning Philips II. Amst. bij F. Muller.	28
Brave, (J.) Het Jaarfeest van den dood van Jezus. Amst. bij C.J. Borleffs.	338
Bremer, (F.) Herinnering aan mijn verblijf in Engeland. Sneek, bij van Druten en Bleeker.	648
Brink, (R.C. Bakhuizen van den) Het huwəlijk van Willem van Oranje met Anna van Saxen. Amst. bij J. Muller.	681
Brink, Hz., (H. ten) Nieuwe geestelijke Bloemhof, enz. Meppel, bij H. Ten Brink.	716
Broek, (J.H. van den) Geschiedenis van het Heelal. Eerste gedeelte. Utr. bij van Heijningen en Post Uiterweer.	467
Broekhuyzen, (G.H.) Verzameling van Muzikale Poëzij. Amst. bij J.M.E. Meijer.	283
Buddingh, (D.) De Kerk, School en Wetenschap. Eerste stuk. Utr. bij Kemink en Zoon.	169
Burg, (P. van der) Eerste grondbeginselen der Natuurkunde. Tweede stukje. Gouda, bij G.B. van Goor.	384
Buys, (J.T.) De verordening op veer- en beurtschepen. Haarl. bij A.C. Kruseman.	646
Bijbelsch Dagschrift. 's Gravenh. bij A. Kloots en Comp.	487
Bijbelsch Woordenboek voor het Christelijk gezin. 8e-12e Afl. Amst. bij P.N. van Kampen	249
Bijdragen tot de kennis en den bloei der Nederlandsche Gymnasiën voor 1851. Amst. bij J. Muller.	318


[deel 1, pagina VIII]

C.

Channing, (W.E.) Christelijke Redevoering. Gron. bij J.B. Wolters.	346
Chatelain, (M.L. de) Ernstige Verhalen. Twee Deelen. Amst. bij Gebr. Diederichs.	572
Chonia, Het beeld van Dirk Rafelsz. Kamphuyzen. Twee Deelen. 's Hertogenb. bij Gebr. Muller.	162

D.

Dautzenberg, (J.M.) Gedichten. Te Brussel en te Gent, bij C. Mucquardt.	555
Deinse, (A.J. van) De algemeene beginselen van Strafregt. Middb. bij J.C. en W. Altorffer.	30
Dochter (de) des Hemels op aarde. Twee Deelen. Amst. bij J. van der Hey en Zoon.	94
De oudste oorkonde en de jongste wetenschap. Amst. bij C.J. Borleffs.	212
Doren, (J.B.J. van) De ezelsooren van Koning Midas. 's Gravenh. bij J. en H. van Langenhuyzen.	117
Doren, (J.B.J. van) Vrijmoedige beschouwingen. 's Gravenh. bij dezelfden.	598
Dijk, (J.) De Vreemdeling in Noord-Holland. Amst. bij W. Willems.	100

E.

Ebrard, (Aug.) Waar is Babel? Utr. bij Kemink en Zoon.	447
Eelde, (A.J. van) Een Woord over Volk, Staat en Kerk. Amst. bij W.H. Kirberger.	588
Een niet onbelangrijke brief. Hoorn, bij P.J. Persijn	587
Eik, (Ja. van) Belasting in beginsel en toepassing. Amst. bij F. Muller.	545


[deel 1, pagina IX]

Elisabeth, (C.) Waarheid en logen. Amst. bij Gebr. Kraay.	190
Elisabeth, (C.) Zadok, de verworpeling Israëls. Amst. bij W.H. Kirberger.	236
Elisabeth, (C.) Herinneringen uit mijn leven. Amst. bij Gebr. Kraay.	678
Ellenbrock, (I.) Algemeene Paardenkennis. Amst. bij Gebr. Diederichs.	575
Ellis, Levensbeelden en Verhalen. Amst. bij J.D. Sijbrandi.	143
Ellis, Pligt en roeping der Vrouw. Amsterd. bij denzelfden.	240
Engelsch (Het) Bestuur in Oost-Indië vergeleken met het Nederlandsche. 's Gravenh. bij K. Fuhri.	501
Erato. Miniatuur-Almanak voor Neerlands Schoonen, voor 1853, Zeventiende Jaar. Utr. bij L.E. Bosch en Zoon.	37
Everts, (A.) In hoe verre kan men de natuurlijke geneeskracht van den mensch te gemoet komen? 's Gravenh. bij de Erven Doorman.	305
Evers, (H.) De nieuwe wet betrekkelijk den accijns op het geslagt. Groningen bij J. Oomkens, Jz.	409

F.

Francken, (W.) Christelijk Feestboekje. Delft, bij H. Koster en N.J. Overvoorde.	206
Francken, (W.) Een tijdwoord voor Evangelische Christenen. Rotterd. bij M. Wijt en Zonen.	630
Frenay, (J.D.) Geboorte-boek van Jezus Christus. Leid. bij Jac. Hazenberg, Cz.	207
Frisius, De laatste bewoners van Lijeklama-State. Heerenv. bij F. Hessel.	616
Fokker, (C.A.) Het spaarbank wezen in Europa. Middelb. bij Gebr. Abrahams.	402
Flygare-Carlén, (E.) De Voogd. Drie Deelen. Alkmaar, bij H.J. van Vloten.	286
Frijlink, (H.) Woordenboek voor de uitspraak van vreemde eigennamen. Amst. bij H. Frijlink.	708

G.

G..., (C. van) Graaf Willibald. 's Gravenh. bij K.W. Pickhardt.	92


[deel 1, pagina X]

G., (E.A.V.) Bloemen uit den vreemde. Gron. bij R.J. Schierbeek.	617
Gaultier, Eerste lessen in de oude Aardrijkskunde. Amst. bij L.F.J. Hassels.	365
Gaussen, (L.) De Profeet Daniël. Eerste en Tweede Stuk. Amst. bij W.H. Kirberger.	633
Genius (De) van het kerkhof. Amst. bij P.B. Waning Bolt en L.F.J. Hassels.	525
Geschiedenis der Christelijke Kerk, in tafereelen. Eerste Deel. Eerste Tijdvak. Amst. bij G. Portielje.	145
Gewijzigd ontwerp van Wet tot regeling van het Armbestuur. 's Gravenh. bij K. Fuhri.	644
Glaubrecht, (C.) Het kenmerkend onderscheid. enz. Amst. bij de Erven Wed. F.G. Onder de Linden.	8
Goedhardt, (C.C.) De besmettelijke Longziekte van het rundvee. Amst. bij Gebr. Diederichs.	543
Goedhardt, (C.C.) Beknopte Handleiding tot verbetering van het Paardenras. Amst. bij dezelfden.	575
Goeverneur (J.J.A.) en W. Hecker. Vlaamsche Poëzij. Gron. bij R.J. Schierbeek en J.B. Wolters.	91
Goeverneur (J.J.A.) Landen, steden, volken en menschen. Tweede Deel. Gronin. bij J.B. Wolters.	418
Goethem, (J.P. van) Lodewijk Arundel, of de spoorweg des levens. Drie Deelen. Amst. bij de Gebr. Diederichs.	659
Goudriaan, (J.) Memorandum enz. Gorinch. bij Noorduyn en Zoon.	431
Grevink, (H. Kampheuve) De bediening des Evangelies eene heerlijke bediening. Amst. bij J. van der Hey en Zoon.	630
Groen, A.J. Zn., (J.A.) Een slavenleven enz. Leid. bij J.H. Zitman.	526
Groningen, (A.P. van) Kort verhaal van de invoering der bisdommen in Nederland in 1559. Haarl. bij de Erven F. Bohn.	400
Groningen, (A.P. van) Timotheus. enz. Schoonh. bij S.E. van Nooten.	205

H.

V.H. (A.) Zijn er zoo? 1-7de Afl. Amst. bij J.H. Gebhard en Comp.	127


[deel 1, pagina XI]

Haar, (B. ter) Gedichten. Tweede verzameling. Arnh. bij Is. An. Nijhoff.	272
Haar, (B. ter) Woorden van troost en besturing. Amst. bij Gebr. Kraay.	390
Hagen, (K.) Geschiedenis enz. Derde Deel. Sneek bij van Druten en Bleeker.	254
Hall, (N.) De Christen-wijsgeer zegevierende over den dood. Amst. bij W.H. Kirberger.	114
Haspels (E.J.) en E.M. Beyma. Overzigt der algemeene Aardkunde enz. Eerste Afl. Nijmegen bij D.J. Haspels.	118
Hecker, (W.) Schets der Algemeene Geschiedenis. Gron. bij P. van Zweeden.	192
Hedendaagsche voorstelling van Coster. 's Gravenh. bij Gebr. Belinfante.	270
Heemskerk, (H.) Onze Vader, die in de hemelen zijt! Haarl. bij A.C. Kruseman.	110
Hengel, (W.A. van) De betrekking van het gevoel tot het uitleggen van den Bijbel. 's Hertogenb. bij Gebr. Muller.	241
Hengel, (W.A. van) Proeve enz. 's Hertogenb. bij dezelfden.	49
Henry, Senior, Karel Vernon. Twee Deelen. Gron. bij R.J. Schierbeek.	383
Herbert, Esq., (W.H.) Jasper St. Aubijn. Amst. bij P.N. van Kampen.	620
Herwerden, C.H.Z., (C.H. van) Leerredenen. Gron. bij W. van Boekeren.	625
Heull, (B.) Geographisch-chronometrische beschouwingen. Amst. bij J.M.E. Meijer.	325
Hoe de duivel aan een zieltje kwam. Voorb. bij A.M. Broedelet.	285
Hoek, (A.) Electro-biologie en Levens-magnetismus. 's Gravenh. bij Gebr. van Cleef.	466
Hoek, (N.S.) Twaalftal nagelaten Preken. Schoonh. bij S.E. van Nooten.	720
Hoeve, (A. van der) De wereld in 't klein. Twee Deelen. Amst. bij J.H. Gebhard en Comp.	381
Hoeven, (Abm. Des Amorie van der) Jezus Christus gisteren en heden en in eeuwigheid dezelfde. Leeuward. bij G.T.N. Suringar.	583
Hoeven, (Abm. Des Amorie van der) Joannes Chrysostomus, enz. Leeuward. bij denzelfden.	529
Holland. Almanak voor 1853. Amst. bij Gebr. Kraay	37
Holland. Almanak voor 1854. Amst. bij dezelfden.	730


[deel 1, pagina XII]

Honig, Jz., Jr., (J.) Truydeman en zijn wijf. Amst. bij J. van der Hey en Zoon.	664
Hoop, Juniorsz. (A van der) Nieuwe Daguerréotypen. Schied. bij H.M.A. Roelants	518
Horn, (W.O. von) Ook een menschenleven. Leeuward. bij G.T.N. Suringar.	617
Hugenholtz, (P.H.) Heiliging door vergeving. Rotterd. bij van der Meer en Verbruggen.	485

I.

Inleiding (Beknopte geschiedkundige) tot den Heidelbergschen Katechismus. Gron. bij P. van Zweeden.	341
Is het niet beter Protestant dan Roomsch te zijn? 's Gravenh. bij H.C. Susan.	339

J.

Jaarboekje. (Zaanlandsch) voor 1853. Dertiende Jaar. Zaandijk, bij J. Heynis, Tsz.	100
Jaarboekje. (Nederduitsch Letterkundig) voor 1853. Twintigste	
Jaeger, (J.) Zak-Atlas der geheele Aarde ten dienste van Nederlanders, in 20 kaarten. Gron. bij J. Oomkens, J. zoon. 707 Jaargang. Gent, bij J.S. van Doosselaere.	555
Jager, (A. de) Aanteekeningen op eenige der vijf-en-zeventig stellingen van Dr. J.I. Doedes. Amst. bij G. Portielje.	302
James, (G.P.R.) De gevolgen eener luim. Twee Deelen. Utr. bij N. de Zwaan.	478
James, (G.P.R.) Henry Smeaton. Amst. bij de Wed. L. van Hulst en Zoon.	656
James, (G.P.R.) Het Noodlot. Twee Deelen. Amst. bij J.M.E. Meijer.	570
James, (G.P.R.) De ouden eikenhouten Kist. Twee Deelen. Amst. bij de Wed. L. van Hulst en Zoon.	334
Johannes, Lichtpunten en schaduwzijden. Alkmaar, bij H.J. van Vloten.	427
Johannes, Levensstormen. Haarl. bij J.J. van Brederode.	707

K.

Kaiser, (F.) De geschiedenis der ontdekkingen van Planeten. Amst. bij J.C.A. Sulpke.	12


[deel 1, pagina XIII]

Kavanagh, (J.) Madeleine. Sneek, bij van Druten en Bleeker.	378
Kemper, (J. de Bosch) Geschiedkundig onderzoek naar de Armoede, enz. Haarl. bij de Erven Loosjes.	346
Kinder-Courant. Deel I. Blad 1-26. 's Gravenh. bij K. Fuhri.	336
Kinder-Courant. Deel I. Blad 27-52. 's Gravenh. bij denzelfden.	684
Kist, (J.G.) Beginselen van Wisselregt. Amst. bij J.H. Gebhard en Comp.	34
Kollewijn, Nz., (A.M.) Aanleiding tot de beoefening der nieuwere letteren. Schoonh. bij S.E. van Nooten.	363
Kompert, (L.) Uit het Ghetto. 's Gravenh. bij K. Fuhri.	187
Koopman, (J.G.) Zijner Majesteits Zeemagt voor Antwerpen. Utr. bij C. Bielevelt.	507
Koorders, (D.) De onfeilbaarheid der Apostelen. Utr. bij van Heyningen en Post Utterweer.	337
Krabbendam, Rz., (J.) De Musketier. Alkmaar, bij J. Roem.	705
Krummacher, (F.A.) Catechismus des Bijbels. Amst. bij J.H. en G. van Heteren.	202
Krummacher, (G.D.) Dagelijksch manna voor reizigers door de woestijn. Haarl. bij de Erven F. Bohn.	251
Kuyk, (van) De broodzetting onnut, schadelijk, ongeoorloofd. Amst. bij J.H. Gebhard en Comp.	461

L.

Lange, (H.M.) Het Nederlandsch Oost-Indisch Leger. Eerste en tweede Deel. 's Hertogenb. bij Gebr Muller.	220
Laurillard, (E.) Primulae veris. Leid. bij P. Engels.	521
Ledeganck, (K.L.) Verspreide en nagelaten Gedichten. Amst. bij H.J. van Kesteren.	91
Leipoldt, (W.) Geschiedenis der Christelijke Kerk. Gron. bij M. Smit.	201
Lennep, (J. van) Dramatische werken. Eerste Deel. Amst. bij P. Meijer Warnars.	468
Lennep, (J. van) Herinneringen uit den Worstelstrijd met Spanje. 's Gravenh. bij K. Fuhri.	183
Lennep, (J. van) en W.J. Hofdijk. Voorname Kasteelen in Nederland. 4de - 8ste Afl. Amst. bij G.W. Tielkemeijer.	513


[deel 1, pagina XIV]

Léon, (D.) De Regtspraak van den Hoogen Raad. Tweede Deel. Vierde Afl. 's Gravenh. bij Gebr. Belinfante.	412
Leonard, De strijd tusschen Bonifacius VIII en Philippus den Schoone. Utr. bij C. van der Post.	227
Lion, (Iz. I.) De Staatsregelingen in Europa sedert 1848. 's Gravenh. bij H.C. Susan, C.Hz.	411
Londen en de Wereld-tentoonstelling. Utr. bij C. van der Post, Jr.	86
Lorgion, (E.J. Diest) Balthasar Bekker in Amst. Gron. bij H.R. Roelfsema.	229
Lorgion, (E.J. Diest) Geschiedkundige beschrijving der stad Groningen. 5e, 6e, 7e, Afl. Eerste Deel. Gron. bij denzelfden.	549
Lorgion, (E.J. Diest) Tafereelen uit de geschiedenis der verbreiding van het Christendom. Gron. bij J.B. Wolters.	621
Luther in zijn leven, werken en karakter voorgesteld. Sneek, bij van Druten en Bleeker.	492

M.

Maatjes, (A.B.) Recueil Poétique. Amst. bij J.H. Gebhard et Comp.	89
Macaulay, (T.B.) Geschiedenis van Engeland. Derde Deel. 's Gravenh. bij H.C. Susan, C.Hz.	448
Meinhold, (W.) Maria Schweidler. Amst. bij W.H. Kirberger.	476
Mac-Intosch, (M.J.) Mary en Eveline. Twee Deelen. Amst. bij J.D. Sijbrandi.	475
Marnix, (C.H.R.) Mentz of Haarlem. 's Gravenh. bij H.C. Suzan, C.Hz.	88
Marvel, (J.) Vrijgezelsdroomerijen. Amst. bij de Wed. L. van Hulst en Zoon.	618
Meerten, Schilperoort, (A.B. van) Het leven van Dr. Maarten Luther. Amst. bij P.N. van Kampen.	140
Mensinga, (J.M.A.) Verhandeling over de Lithurgische Schriften enz. 's Gravenh. bij de Erven Thierry en Mensing.	101
Merwe, (J.S. van de) Rochemaure. Amst. bij J.C. van Kesteren.	658
Meyboom, (L.S.P.) Het leven van Jezus. Eerste Deel. Eerste Afd. Gron. bij J.B. Wolters.	290
Millies, (H.C.) De Munten der Engelschen enz. Amst. bij J.H. Gebhard en Comp.	178


[deel 1, pagina XV]

Moll, (W.) Angelus Merula. Amst. bij G. Portielje.	1
Moll, (J. Jacobsz) Een wachtwoord. Rotterd. bij M. Wijt en Zoon.	447
Molster, (J.A.) De Geschiedenis der Staathuishoudkunde. Amst. bij Gebr. Kraay.	314
Moltzer (W.L.F.) Gods bestuur over de wereld, enz. Schied. bij P.J. van Dijk.	722
Montalembert, (De) en Guizot. Redevoeringen. Amst. bij Loman en Reudler.	36
Muller, (F.) Beschrijvende Catalogus enz. Amst. bij F. Muller.	724

N.

Nassau, (H.J.) Oudaardrijks-kunde. Gron. bij J. Römelingh.	215
Neander, (A.) Geschiedenis der Christelijke Godsdienst en Kerk. Derde Deel. Rotterd. bij van der Meer en Verbruggen.	577
Nepveu, (J.I.D.) Studie en Uitspanning. Utr. bij N. de Zwaan.	320
Niermeijer, (A.) Verhandeling over de Eenheid der Johanneïsche schriften. 's Gravenh. bij de Erven Thierry en Mensing.	441
Nieuw Goochelaars Handboek. Amst. bij de Gebr. Diederichs.	527
Nieuwenhuis, (F.J. Domela) De leer van het H. Avondmaal in de Ned. Luth. Kerk. Utr. bij W.H. van Heyningen.	484
Norton, (C.) David Stuart van Dunleath. Twee Deelen. Amst. bij P.N. van Kampen.	661
Nouhuys, (H.G. van) Drie Leerredenen. 's Hertogenb. bij H. Palier en Zoon.	713

O.

Onze broodzetting nuttig, voordeelig, geoorloofd. Amst. bij L.F. Hassels.	461
Oosterzee, (H.M.C. van) Leerrede. Koev. bij D.H. van der Scheer.	630
Oosterzee, (J.J. van) Stemmen van Patmos. Rotterd. bij van der Meer en Verbruggen.	481
Oven, (M.J. van) Geschiedenis van Nederland. Utr. bij W.F. Dannefelser.	479
Owen Tudor, enz. Twee deelen. Middelb. bij J.C. en W. Altorffer.	663


[deel 1, pagina XVI]

P.

Parijsche (De) Bloedbruiloft enz. Utr. bij C. van der Post, Jr.	142
Pheiffer, geb. Reijer (Ida) Reis eener vrouw rondom de wereld. Eerste en Tweede Deel. Gorinch, bij J. Noorduyn en Zoon.	263
Polycarpus. Magazijn van algemeen-nuttige kundigheden. 4e-7e Afl. Gouda, bij G.B. van Goor.	191
Prins, (I.I.) Handboek enz. Tweede Deel. Rotterd. bij van der Meer en Verbruggen.	433
Pronius, Augustus Berneman en de zijnen. Haarl. bij J.B. van Loghem, Jr.	207
Putzer, (J.) Principes fond amentaux etc. La Haye, chez P.H. Noordendorp.	540

R.

Raders, (R.F. Baron van) Memorie aan den Koning, enz. 's Gravenh. bij de Erven Doorman.	413
Raders, (R.F. Baron van) Vervolg der Bijlagen behoorende tot de Memorie aan den Koning, enz. 's Gravenh. bij dezelfden.	413
Ravenscliffe. Twee Deelen. Amst. bij de Wed. L. van Hulst en Zoon.	329
Regten en pligten, of de weg tot duurzaam volksgeluk. Twee Deelen. Sneek, bij van Druten en Bleeker.	238
Reizen (De) en Gevoelens van den Heer Jolly Groen. Amst. bij J. Stemvers.	269
Remigius Frezenius (E.) Leerboek der Scheikunde. Gorinch. bij A. van der Mast.	311
Reuschle, (K.G.) De Aarde natuurkundig beschouwd. Haarl. bij de Erven F. Bohn.	594
Ridder, (J. Herman De) Katharina Paulowna. Haarl. bij A.C. Kruseman.	380
Roos (De witte) van Schotland. Twee Deelen. Amst. bij de Wed. L. van Hulst en Zoon.	423
Rooy, (E.W. de) Geschiedenis der Staathuishoudkunde in Europa. Amst. bij L.F.J. Hassels.	314
Rowerost, (C.) De Landverhuizers. Eerste en Tweede Deel Sneek, bij van Druten en Bleeker.	224


[deel 1, pagina XVII]

S.

Schaick, (van) Leerrede. Amst. bij Caarelsen en Comp.	630
Scheltema, (C.S. Adama van) Zijt getrouw! Amst. bij J. van der Heij en Zoon.	590
Schenkel, (D.) De strijd met Dulon. Rotterd. bij van der Meer en Verbruggen.	199
Schenkel, (D.) Wat is Waarheid? Rotterd. bij dezelfden.	533
Schenkel, (D.) De overwinnende kracht van het Evangelisch geloof. Leeuward. bij G.T.N. Suringar.	584
Schmitz, (J.W.) De kleine Kosmos. Utr. bij N. de Zwaan.	637
Scholten, (J.H.) Leerredenen. 's Hertogenb. bij Gebr. Muller.	665
Schöpffer, (C.) De Aarde staat stil. Utr. bij N. de Zwaan.	690
Schotel, (G.D.J.) Iets over de uitwendige gedaante van onzen Heer Jezus Christus. 's Hertogenb. bij Gebr Muller	248
Schultz, (K.W.) Waarom wij Protestanten heeten en blijven. Utr. bij C. van der Post, Jr..	204
Schuurman, (L.N.) Luttenberg's Chronologische verzameling enz. Zwolle, bij W.E.J. Tjeenk Willink.	411
Sealsfield, (Ch.) Nathan, De Squatter-regulator. Twee Deelen. 's Gravenh. bij K. Fuhri.	144
Senden, (G.H. van) Het Evangelie van Johannes, enz. Aflev. 1-3. Zwolle, bij W.E.J. Tjeenk Willink	243
Senden, (G.H. van) Het Evangelie van Johannes, enz. Aflev. 4-8. Zwolle, bij denzelfden.	670
Senden, (G.H. van) Het Heilige Land enz. Tweede Deel. Gorinch. bij J. Noorduyn en Zoon.	495
Sincerus, De kansel-ontluistering enz. Amst. bij Gebr. Diederichs.	623
Sloet, (L.A.J.W. Baron) Bijdragen tot de kennis van Gelderland. Arnh. bij Is. An. Nijhoff.	415
Slooten, (M. van der) Hero, enz. Twee Deelen. Amst. J.M.E. Meijer.	332
Sluyter, (D.) Grammatisch-practische leerwijze der Italiaansche taal. Amst. bij H. Frijlink.	710
Sluyter, (D.) Italiaansche Vertaal-oefeningen. Amst. bij L.F.J. Hassels.	710
Sluyters, (H.) Handboek der Tijdrekenkunde. Amst. bij H. Frijlink.	464


[deel 1, pagina XVIII]

Snellaert, (F.A.) Oude en nieuwe liedjes. Gent bij H. Hosten.	605
Snellebrand, (J.J.J.) De Geschiedenis van het Vaderland. 1e en 2e Stukje. Amst. bij J.C. Spijker, Az.	335
Someren, (R.H. van) Verspreide en nagelaten Dicht- en Proza-stukken. Utr. bij L.E. Bosch en Zoon.	374
Stamkart, (F.J.) Iets over Weduwen-fondsen. Amst. bij de Gebr. Kraay.	462
Staveren, (M. van) Jezus Christus vooral in eenige trekken van zijn inwendig leven geschetst. Zutph. bij A.E.C. van Someren.	245
Steenmeijer, (J.) Mozes (in leerredenen). Arnh. bij Is. An. Nijhoff.	343
Steinmetz, (F.F.C.) Een liefdegift. Kamp. bij M.P. Luchten.	516
Stowe, (H.B.) De Sabbath. Amst. bij W.H. Kirberger.	591
Stowe, (H.B.) Aardsche zorg beschouwd als hemelsche tucht. Zwolle, bij W.E.J. Tjeenk Willink.	591
Stowe, (H.B.) De Slavernij. Haarl. bij A.C. Kruseman.	612
Stowe, (H.B.) De Meibloem. Amst. bij P.N. van Kampen.	697
Strijd (De) onzer dagen. Twee Deelen. Sneek, bij van Druten en Bleeker.	330
Stuart, (M. Cohen.) Levensbeschrijving van Dr. Claus Harms. Alkmaar, bij J. Roem.	535
Swalue, (E.B.) Gebeden voor Zeelieden. Amst. bij de Wed. G. van Hulst van Keulen.	342
Swiers, (J.J.) Kleine Catechismus over de Bijbelsche en Kerkelijke geschiedenissen. Gron. bij M. Smit.	253
Swinden, (J.H. van) Beschrijving van het Rijks-Planetarium te Franeker. Schoonh. bij S.E. van Nooten.	26

T.

Teenstra, (M.D.) Beknopte beschrijving van de Ned. Overz. Bezitt., 13de en 14de Afl. Gron. bij J. Ookens, Jz.	83
Tideman, (J.) Frederikstad aan de Eider en hare Hollandsche gemeente. Rotterd. bij van der Meer en Verbruggen.	512
Tolquestie (De) van het Zwolsche Diep. Assen, bij J.O. van Houten.	549


[deel 1, pagina XIX]

U.

Uren, toegewijd aan de hoogste belangen des levens, enz. Leeuward. bij G.T.N. Suringar.	676

V.

Vaandel (Het) Derde Jaargang. Delft, bij W.N.C. Roldanus.	326
Vergeet mij niet. Muzen-Almanak, voor 1853. Amst. bij J.H. Laarman.	37
Vergeet mij niet. Muzen-Almanak, voor 1854. Amst. bij denzelfden.	730
Verslag (Tweede) van de Algemeene Vereeniging van het Pauperisme. Gron. bij P.S. Barghoorn.	547
Vragen van Nederlandsch Regt. Tweede Verzameling. Amst. bij P.N. van Kampen.	643
Vrolik, (W.) Het leven en het maaksel der dieren. Eerste Deel. Amst. bij M.H. Binger en Zonen.	592
Vrijmoedige gedachten over het Hooger Onderwijs. Schoonh. bij S.E. van Nooten.	456

W.

Wáakt over u zelven, op den weg naar de eeuwigheid. Amst. bij L.F.J. Hassels.	303
Walker, (J.) Practische Wenken over Luchtverversching. Deventer, bij A. ter Gunne.	596
Wandel met God. Leid. bij D. Noothoven van Goor.	489
Wat is de Revolutie? Utr. bij Kemink en Zoon.	303
Wolke (De) van getuigen. Rotterd. bij W. Wenk.	530
Westrheene, Wz., (T. van) Gelofte en trouw. Twee Deelen. Ut. bij N. de Zwaan.	608
Wet (De) op het regt van Successie. Leeuward. bij Gebr. Borgrink.	35
Wet, regelende de ontëigening ten algemeenen nutte. Middelb. bij de Gebr. Abrahams.	408


[deel 1, pagina XX]

Wet tot regeling der jagt en visscherij, enz. Amst. bij J.C. van Kesteren.	409
Winslow, (O.) Jehova en zijn volk. Amst. bij L.F.J. Hassels.	585
Winter, (N.S. van) en L.W. van Merken, Dichtwerken. Eerste Deel. 's Gravenh. bij K. Fuhri.	427
Wild, (J.C.F.) De dood in het licht der Openbaring. Haarl. bij J.J. Brederode.	677
Witkop, (J.) De wedergeboorte naar het Evangelie. 's Hertogenb. bij Gebr. Muller.	589
Woorden uit den Bijbel. enz. Amst. bij H. Höveker.	154
Wijck, (M.A.M.C. van Asch van) Geschiedenis van het ambtsgebed. Utr. bij Kemink en Zoon.	301
Wijs, (G.E.W. de) Johannes De Dooper. Schoonh. bij S.E. van Nooten.	157

X.

X., De bekommerde Protestant, enz. Leeuward. bij G.T.N. Suringar.	721

Z.

Zeegers, (L.Th.) Nederlandsche Chrestomathie. Amst. bij Weytingh en van der Haart.	89
Zeeland. Jaarboekje voor 1854. Middelb. bij Gebr. Abrahams.	731
Zomeruitstap (Een) door Spanje in 1851. en een bezoek aan Caïro. Amst. bij J. van der Heij en Zoon.	600
Zwaag, (W.C. van der) Handboek der Bijbelsche en Kerkelijke Geschiedenis. Gron. bij F. Folkers.	673
Zwaag, (W.C. van der) Handboek voor Evangelisch onderwijs. Gron. bij denzelfde.	673


[deel 2, pagina I]
Mengelwerk,

voor

1853.

[deel 2, pagina III]

{== afbeelding 	==} {>>afbeelding<<}
    

Vaderlandsche
LETTEROEFENINGEN,
OF
TIJDSCHRIFT
VAN
Runsten en Wetenschappen,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
TOT FRAAIJE LETTEREN, KUNSTEN EN WETENSCHAPPEN BETREKKELIJK.
TWEEDE STUK.
VOOR
1853.
MENGELWERK.
te AMSTERDAM, bij
J. STEMVERS en P. ELLERMAN.
1853.

[deel 2, pagina V]
INHOUD

van het

MENGELWERK.

De Societeits-Eilanden. Naar f. gerstäcker.	Bl. 1

Een dag tegenover een Leeuw.	Bl. 18

Zij deugde niet! Naar het Deensch van andersen.	Bl. 31

saül's dood. Door estella hertzveld.	Bl. 38

Een woord voor ongelukkigen. Door c.g. withuys.	Bl. 47

De Societeits-Eilanden. Naar f. gerstäcker (Vervolg van bl. 18.)	Bl. 49

Keizer karel V in het Klooster.	Bl. 68

De Weduwe van Stavoren. Eene volksoverlevering. Door c.g. withuys.	Bl. 80

De onbekende.	Bl. 84


[deel 2, pagina VI]

Romeo en julia. Eene Verhandeling door Mr. jac. van gigch.	Bl. 93

Het eerste Regtsgeding over de Drukpers.	Bl. 110

Fortuna. Uit het Engelsch.	Bl. 125

De Societeits-Eilanden. Naar f. gerstäcker. (Vervolg en slot van bl. 68.)	Bl. 141

Een dag te Gretna-Green. Naar c. dickens.	Bl. 163

Karagös. Uit de Aanteekeningen van een Russisch Officier.	Bl. 173

Drie Maanden op Decima. Uit de Aanteekeningen van een Nederlandsch Koopvaardij-Kapitein.	Bl. 185

Zendbrief aan mijne Medebroeders in het Gilde van het Flerecijn. Door e.w. van dam van isselt.	Bl. 199

Montenegro en zijn tegenwoordige Beheerscher.	Bl. 207

Uitboezeming. Door g.h.j. elliot boswel.	Bl. 221

Moederliefde. Door maria hertzveld.	Bl. 223

D. rz. kamphuyzen. Door v.	Bl. 229

Duncan campbell. Eene bijdrage tot de geschiedenis van wonderbare droomen.	Bl. 254

De magt der Geboden. Door a. v. w. en c.g.w.	Bl. 267

Bewijs voor de echtheid van het Nieuwe Testament.	Bl. 271

Een Natuurkundige Les.	Bl. 271


[deel 2, pagina VII]

Het gevoelen van dilderdijk over de maatregelen van karel V en filips II ter onderdrukking van de godsdienstige en burgerlijke vrijheden der Nederlanders, en over de pogingen van deze om hunne voorregten te handhaven, aan de uitspraken der geschiedenis getoetst. Door g. vrolyk, Predikant te Schoondijke.	Bl. 273

Karel V, in het Klooster. Door v. w. en w.	Bl. 311

Mosaïk.	Bl. 313

Drie Maanden op Decima. Uit het Dagboek van een Nederlandsch Koopvaardij-Kapitein. (Vervolg van bladz. 199.)	Bl. 317

Ieder zorge voor zich, en God voor ons allen! Naar het Engelsch van Mrs. h. beecher stowe, Schrijfster van Uncle Tom's Cabin.	Bl. 328

Dante te Parijs.	Bl. 349

Nog een blik op lieven janssen kaarsemaker. Door n.e. ernst vetten, Predikant te Serooskerke, in Walcheren.	Bl. 361

Schetsen uit Nederlandsch-Indië.	Bl. 377

De Bruîgom van Barna.	Bl. 389

Bladvulling.	Bl. 404

De Israëliten. Redevoeringen van wijlen Dr. g.h. van senden. I. De Wetgeving.	Bl. 405

Iets over de Constitutie van Arragon.	Bl. 423

Rose tamisier.	Bl. 425


[deel 2, pagina VIII]

Zonderlinge Volksfeesten in Frankrijk.	Bl. 428

Een Admiraal Liefken.	Bl. 437

Mosaïk.	Bl. 444

Twee Gebeden; uit het Fransch van auguste clavareau. Door v. w. en w.	Bl. 446

De Zwarte Mensch. Vrij naar burmeister, door Dr. l.h. verwey.	Bl. 449

Schetsen uit Nederlandsch-Indië. (Vervolg van bladz. 389.)	Bl. 465

Een Jagt-avontuur van hendrik IV.	Bl. 476

Allerlei, uit den vreemde en van nabij. Medegedeeld door c.g. withuys.	Bl. 491

Geschied- en oordeelkundige beschouwing der gevoelens van de oude volken aangaande het zamenstel des Heelals, en in het bijzonder van de Kosmische stelsels der Grieksche Wijsgeeren en Sterrekundigen. Medegedeeld door j.a. bakker, te Rotterdam.	Bl. 493

Bijdrage tot eene geschiedenis van de Liefhebberij-Tooneelen.	Bl. 516

Allerlei, uit den vreemde en van nabij. Medegedeeld door c.g. withuys.	Bl. 535

Geschied- en oordeelkundige beschouwing der gevoelens van de oude volken aangaande het zamenstel des Heelals, en in het bijzonder van de Kosmische stelsels der Grieksche Wijsgeeren en Sterrekundigen. Medegedeeld door j.a. bakker, te Rotterdam. (Vervolg van bl. 516.)	Bl. 537


[deel 2, pagina IX]

Drie Maanden op Decima. Uit het Dagboek van een Nederlandsch Koopvaardij-Kapitein. (Vervolg van bl. 327.)	Bl. 564

Het Cijferschrift. Naar eene anecdote. Door w.	Bl. 576

Bladvullingen.	Bl. 584

Geschied- en oordeelkundige beschouwing der gevoelens van de oude volken aangaande het zamenstel des Heelals, en in het bijzonder van de Kosmische stelsels der Grieksche Wijsgeeren en Sterrekundigen. Medegedeeld door j. . bakker, te Rotterdam. (Vervolg en slot van bl. 563.)	Bl. 585

Schetsen uit Nederlandsch-Indië. (Vervolg van bl. 476.)	Bl. 608

Gibbon en voltaire.	Bl. 621

Goed en kwaad; uit levens van Kunstenaren.	Bl. 629

De Israëliten. Redevoeringen, van wijlen Dr. g.h. van senden. II. De drie Koningen.	Bl. 633

Richard leeuwenhart en saladijn. Volgens de Syrische Chronijk van barhebraeus, uit het oorspronkelijke vertaald door Dr. d. burger, jr.	Bl. 655

Een Bezoek bij den Pascha van Smyrna, in Herfstmaand 1853. Uit den brief van een Nederlandsch Zee-Officier ter reede aldaar.	Bl. 663

Twee Schepen.	Bl. 666

De Vrijbuiter, in 1573. Door c.g. withuys	Bl. 672


[deel 2, pagina X]

De Israëliten. Redevoeringen, van wijlen Dr. g.h. van senden. III. Het Rijk Israël.	Bl. 677

Vriendschap.	Bl. 697

Chinesche Zeden.	Bl. 700

Bij het einde van 1853. Door l. van den broek.	Bl. 702




2009 dbnl


_vad003185301_01


grieks


Vaderlandsche Letteroefeningen. J. Stemvers en P. Ellerman, Amsterdam 1853




DBNL-TEI 1



12-08-2009

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. J. Stemvers en P. Ellerman, Amsterdam 1853
 
Zie: https://www.dbnl.org/tekst/_vad003185301_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 












{==1==} {>>pagina-aanduiding<<}

Boekbeschouwing.

Angelus Merula, de Hervormer en Martelaar des geloofs. 1530-1557. Door W. Moll, Hoogleeraar te Amsterdam. Te Amsterdam, bij G. Portielje. 1852. In gr. 8vo. VIII en 250 bl. f 2-95.

Dit werk levert eene belangrijke bijdrage tot de geschiedenis der Hervorming in ons Vaderland, en maakt ons nader bekend met eenen man, wiens naam van geslacht tot geslacht met eerbied is genoemd. Had hij als een gehoorzame zoon der Moederkerk van de Protestanten geleden, wat zij hem aandeden, die aan den voet der houtmijt uitroepen: ‘de Kerk heeft geen lust aan bloed!’ (‘Ecclesia haud sitit sanguinem.’) hij ware gekanoniseerd. Wij roepen geene menschen aan, of zij merula of augustinus, luther of paulus heeten; maar wij zijn daarom niet ondankbaar, en begroeten ook hén met eerbied, die het leven en bedrijf van mannen als merula aan de vergetelheid onttrekken.
Op die dankbaarheid heeft de Amsterdamsche Hoogleeraar moll onbetwistbare aanspraak. Te regt mogt hij aldus beginnen. ‘De bladen van dit geschrift zijn toegewijd aan de herinnering van een' man, die in het merkwaardigste tijdperk van de geschiedenis onzes Vaderlands, aan duizenden de warmste belangstelling inboezemde; wiens persoon en lotgevallen bij onze vaderen in gezegend aandenken werden bewaard, zoo lang zij in de gedenkschriften der helden van de Hervorming en het verhaal van hun lijden en strijden voor de waarheid, een dagelijksch voedsel voor hunne godsdienstige kennis en geloof zochten, die in later tijden te dikwerf voorbijgezien maar nog geenszins vergeten werd, vooral daar niet, waar de werken zijner liefde steeds voortduren tot veler heil. De naam van merula zou wel aan niemand mijner lezers vreemd toeklinken, ook al ware het niet, dat hij later gedragen was door een naneef van angelus, die bij de beoefenaars der regtsgeleerdheid en geschiedenis met roem bekend is geworden. Wie heeft niet gehoord van den stontmoedigen grijsaard, wiens

{==2==} {>>pagina-aanduiding<<}
standvastigheid de hardnekkigste aanvallen der Inquisitie verijdelde, toen het geweld dezer magt zich reeds in hooge mate tegen onze voorouders had ontwikkeld, en die door God in de ure van de zegepraal zijns geloofs op de treffendste wijze aan de woede zijner vervolgers onttrokken werd?’
De Schrijver heeft niets verzuimd om merula te leeren kennen. Op zijne geboorte en jeugd, op zijne liefdewerken en leer, op zijn lijden en dood, op alles heeft hij een vasten doordringenden blik gevestigd; terwijl zijn geest zich vermeide in overvloedige bronnenstudie, van welke de bijlagen getuigen.
In de eerste Afdeeling geeft hij de opgespoorde bijzonderheden betrekkelijk zijne afkomst en bestemming, zijne letteroefeningen en promotie bij de Sorbonne te Parijs. Het gemis van 't geen nader merula aangaat wordt rijkelijk vergoed door zijne levendige voorstelling der Universiteit van Parijs, die ‘kweekschool, zoo wèl toegerust en zoo zeer vermaard, dat men het niet ten onregte een groot voorregt achtte, in zijne jongelingsjaren eenigen tijd in het midden van hare veelvuldige leerlingen te mogen doorbrengen.’ Dan verhaalt hij zijne wijding tot priester te Utrecht, zijne dubbele betrekking in den Briel, als het ambt van Openbaar Notaris op Apostolisch gezag met de waardigheid van Kanonnik in zich vereenigende. Hoe hij zijne studiën voortzette enz. Zijne waarde blijkt daaruit, dat de Bisschop van Utrecht hem eene zending van teederen aard durfde aanvertrouwen.
De tweede Afdeeling is getiteld: ‘de Hervormer te Heenvliet.’ In 1530 ontmoeten wij hem in zijn acht-en-veertigste jaar te Heenvliet als een pastoor, die het heil zijner gemeente zoekt, en zich al meer met de wetenschap toerust, om zijn edel doel te treffen. In den echten zin van het woord liberaal, las hij het Woord Gods in de grondtaal, en de schriften der Kerkvaders, de werken der Hervormers en die hunner bestrijders. Dat alles kon bij eenen Nederlander, die zich tot geene bloote bespiegeling bepaalde, niet zonder uitwerking blijven.
Hervorming was in de XVIde eeuw het woord der hope in den mond van allen. Rome alleen was er schuw van. En velen die maarten luther bestreden deden het, niet omdat zij de behoefte aan eene Hervorming voorbijzagen, maar omdat zij de middelen afkeurden, die hij wilde hebben aangewend. Merula eerbiedigde het gezag der Heilige Schrift als hoofd-
{==3==} {>>pagina-aanduiding<<}
bron van het Christelijk weten en doen, en koos partij voor haar, waar hij tweestrijd met de Kerk ontdekte. Zoo was hij, hetzij bewust of onbewust, op den weg der Hervorming. Om hem op zijn reformatorisch standpunt regt te waardeeren legt de Hoogleeraar merulaas gevoelen aangaande de H. Schrift en hare uitlegging, het geloof, de werken en regtvaardiging, de Heiligen en hunne vereering, de Sacramenten, de Kerk, haren werkelijken toestand, den Paus, de geestelijkheid en de monnikenregels bloot, en dan worden wij opgeroepen om getuigen te zijn, hoe de bezadigde Heenvlieter pastoor Kerkelijke misbruiken afschaft, of tot een goed gebruik herleidt, en doet verder zijne gelijkheid aan, en zijne zelfstandigheid tegenoverde andere Hervormers uitkomen.
Belangrijk en verrassend is de minder bekende bijzonderheid aangaande de invoering van 't zoogenaamde ‘formulier van Hervorming’ in ons Vaderland. Het volgde na 't overbekende Interim, dat niemand toebehoorde en allen mishaagde: alleen een bewijs, dat karel de Vijfde, van wiens gezag beiden afkomstig waren, evenzeer als de Protestanten was overtuigd, dat de stelling der Kerk onhoudbaar was. Men neme intusschen acte van de bijvoeging des Utrechtschen Kerkvoogds, bij het formulier waarbij den kerkelijken wordt aanbevolen zich naar hetzelve te gedragen, ‘met inachtneming’ - let wel: niet van de regelen der Conciliën, maar - ‘van de uitspraken en de leer der Heilige Schrift.’
Dit voorbehoud op gewettigd gezag gaf merula het regt, waarvan hij evenwel ook zonder dit zich bediend zou hebben, om zijne aanmerkingen op, en zijne bedenkingen tegen het Interim en het formulier uit te werken, en ze naast en onder die stukken op te teekenen.
Welk eene achting de Bisschop van Utrecht hem toedroeg, doet de Schrijver daaruit zien, dat hij met anderen naar Utrecht werd ontboden om over dat formulier geraadpleegd te worden; maar nog meer, dat hij gekozen werd om het Concilie van Trente bij te wonen. Doch ziekte hield hem èn van Utrecht èn uit Italië terug. Hij was geroepen om den naam des Heeren niet in Kerkvergaderingen, maar in eene Polycarpische vuurproef groot te maken.
Merula had dit bereids gedaan door stille werken der liefde, die vruchten van den boom des geloofs. Moll laat ze ons

{==4==} {>>pagina-aanduiding<<}
zien, en wat hij deed in den Briel, met het edelmoedig stichten van armenhuisjes en het Weeshuis. Wij kunnen het ons zeer goed verklaren, hoe aangenaam den Schrijver het zien van het eigenhandig geschreven stuk der schenking moet geweest zijn. ‘Zal iemand’ - zegt hij - ‘zich verwonderen, dat de steller dezer bladen, bewust van het bestaan dier oorkonde, het eenige handschrift welligt, dat overbleef van alles wat merula ooit stelde, haar wenschte te zien? Dat hij, terwijl dit kostelijk gedenkteeken van een uitstekenden dienaar des Heeren, een Martelaar van ons heilig geloof, in zijne hand was, eene diergelijke vreugde en eerbied gevoelde als hieronymus eenmaal betuigde, toen deze een eigenhandig geschreven boekwerk van origenes, den Alexandrijnschen bloedgetuige, had gevonden? Door de regelen van het schoone schrift, dat de grijsaard over tien folio bladzijden heen met een vaste hand heeft voortgezet, verscheen mij klaarder dan ooit het eerwaardige beeld van den man, wiens leven en lotgevallen mij reeds dierbaar waren, maar wiens persoonlijkheid en zeldzame beminnelijkheid mij eerst volkomen duidelijk werden, nu ik hem, als stond hij voor mij, zelven hoorde spreken.’
De derde Afdeeling is de uitvoerigste, en geen wonder; want hier stonden den onverdroten navorscher de meeste bescheiden ter dienst. Hij beschrijft en schildert daarin zijne laatste jaren van beproeving, vervolging, lijden en verguizing, totdat God-zelf hem aan zijne wreede moordenaren ontrukt.
Eerst zien wij hoe de lucht betrekt en eene donkere bui het stille Heenvliet nadert. Bij het licht van het losbarstende onweder, geeft de auteur een overzigt van de Inquisitie in 't algemeen en hoe zij te dien tijde in Nederland werkte. Eene kille huivering grijpt ons aan, als wij tapper, sonnius en nieuland hunne rollen zien spelen. Zij bekleedden een ambt, misschien met een eerlijk hart aanvaard, maar dat hen van zelf tot snoodaards misvormde.
Aandoenlijk is de beschrijving van den laatsten zaturdagavond in de pastorij, toen de trouwe herder zich voorbereidde om over ‘den goeden herder’ te prediken en overvallen werd door wolven in schapenkleederen, toegelaten en bijgestaan door den kleinmoedigen, wuften en verraderlijken van kruiningen, zijn natuurlijken beschermer, als heer van Heenvliet.
De Schrijver volgt zijnen lijder, dien de Inquisiteur sonnius

{==5==} {>>pagina-aanduiding<<}
niet ten onregte ‘zijn patient’ noemde, hoewel hij niet zijn geneesheer maar zijn beul was, naar de sombere verblijven op den huize Heenvliet, en op de gevangenpoort te 's Gravenhage, waar hij, zoo als de Hoogleeraar aanmerkt, met zijn eigen voorbeeld zijne woorden staafde: ‘dat het geloof één is met de hoop.’ Wij hebben hem te danken eene levendige voorstelling en ontwikkeling van het gedrag en de handelwijze der kettermeesters met hun slagtoffer, en gruwen van de logen, de list en het verraad, waarvan zij zich in den Haag bedienden, om hunne prooi niet door het verontwaardigd volk aan hunne moordzieke handen te zien ontrukken.
Waarlijk, als men dit verhaal onpartijdig leest, al stond men buiten de Christelijke Kerk, dan raakt men in twijfel, of eene Kerk, die zulke dienaren noodig heeft en gebruikt, den naam van Christelijk verdient - en toch wilde zij Katholiek, d.i. Algemeen heeten, welnu het zij zoo, doch het was de Katholiciteit der zonde, die tot alle menschen is doorgedrongen. Maar gelijk in een donkeren onstuimigen nacht, als de wind loeit en de wolken het zwerk bedekken, eene doorbrekende ster het oog naar boven trekt, zoo wordt het gemoed verkwikt, wanneer zich, bij 't woelen en zieden der driften van godsdiensthaat, een ster van liefde vertoont. Deze ontbreekt ook niet in den langen nacht van merulaas lijden, en wij begroeten haar in zijnen neef willem, die eigenwillig ontbering en opsluiting met zijnen grijzen oom deelt, en in den alsembeker menigen droppel zoets laat vallen.
Maar ook die troost werd den grijaard ontnomen. Van zijn gezelschap beroofd, wordt hij naar Leuven opgezonden en in het klooster der Cellebroeders gekweld en afgemat. Van daar werd hij weder naar de abdij van Liëssies in Henegouwen vervoerd, waar hij aanvankelijk verademing vindt, doch weldra met nieuwe kwellingen geplaagd wordt, totdat hij eindelijk, na eene vierjarige inkerkering, naar Bergen in Henegouwen geleid wordt, om daar den dood eens ketters te sterven.
Dit laatste tooneel wordt verheerlijkt door de verrassende ontmoeting van zijnen neef. ‘Het was (den 26 Junij 1557) omstreeks elf ure des voormiddags, toen willem merula, de poort der stad naauwelijks ingekomen, zich den weg opspoedde naar het kasteel. Het eerste wat zijn blik ontmoette, was eene groote volksmenigte, die langzaam naderde van de

{==6==} {>>pagina-aanduiding<<}
plaats waar hij zich heenwendde. Voorop gingen eenige geregtsdienaren, achter hen volgde een Franciskaner-monnik, die, onder veel gebaar, als met klimmende drift sprak. De mensch aan zijne zijde, tot wien hij het woord rigtte, ofschoon deze slechts onwillig scheen toe te luisteren, was de vijf-en-zeventigjarige merula. Willem vermoedde al spoedig de waarheid; maar kon in den aanvang zijnen oom naauwelijks herkennen. Zes bange weken waren aan al de jaren zijns lijdens nog toegevoegd, in een onrein hol, de gevangenis op het kasteel. De man, die, voormaals rijk, zorgvuldig op zijne kleeding plagt te zijn, had in het morsige hok alle middelen om zich te reinigen gemist. Men had hem eene gele, spitsoploopende kap opgezet, het teeken der straf, welke hem wachtte. Zijne lange, witte haren en de verwarde baard hingen wild over zijne schouders en borst. Zijne wangen stonden hol; zijn gansche ligchaam was gelijk een geraamte en bewoog zich met moeite, steunende op een staf, op den weg naar den dood. Willem naderde twijfelend. Maar de grijsaard zelf, wiens oog ook nu de oude scherpte niet verloren had, herkende zijn trouwen vriend terstond in de schare der nieuwsgierigen.’ Zoon,’ dus riep hij, ‘zoon, zie, nu is de laatste ure gekomen, waar ik met brandend verlangen naar heb uitgezien. Deze is de dag, welken de groote God mij genadiglijk vergund heeft, om met mijn bloed te bezegelen, wat ik uit Zijn Woord in het verborgene en in het openbaar voor de vijanden der waarheid beleden heb. Naar God verlangt mijne ziel, hoezeer mijne vijanden zeggen, dat zij een eigendom des Duivels is.’
‘De geregtsdienaren en de volksmenigte weken voor een oogenblik, en de grijsaard hing in willems armen. Weldra herstelde hij zich van zijne ontroering, en nu verhaalde hij nog kortelijk van de ellende, die hij verduurd had, sinds hij van den jongeling gescheiden was; hoe hij God dankte, dat Hij in hem op dezen dag een getuige van zijne standvastigheid had, om in het vaderland zijne lasteraars te beschamen.....
‘De ongehoopte ontmoeting scheen den grijsaard nieuwe kracht ingestort te hebben. Hij rigtte thans in de Fransche taal het woord tot allen, die hem omringden, en terwijl hij voortging hield hij niet op te vermanen, ‘dat allen de waarachtige kennis, de liefde en vreeze Gods zouden zoeken, den dood en de

{==7==} {>>pagina-aanduiding<<}
verdiensten van christus gedenken, en het vertrouwen op eigen werken laten varen.’
Op eene plaats buiten de poort der stad stond de brandstapel met een stroodak, in den vorm van een klein huis reeds gereed. Eer merula hem beklom, vroeg hij vrijheid om nog te bidden. Deze laatste gunst werd hem ligtelijk toegestaan. De oude man knielde, hief de handen op, en was eenige oogenblikken blijkbaar in een vurig gebed. Maar onverwacht zonk zijn ligchaam een weinig naar de regterzijde over. De scherpregter en zijne dienaars schoten toe en vingen hem op, meenende dat zwakte of vrees hem bezwijmen deed. Het was niet alzoo! God had op den vermoeiden van den zwaren weg, den trouwen en standvastigen held in den oorlog voor de waarheid, in gunst nedergezien: de kroon der overwinning werd hem toegereikt, en hij werd bewaard van de laatste weeën des dapperlijk volgehouden kampstrijds. De scherpregter weigerde het lijk van den verloste aan de vlammen te leveren, zeggende, dat het vonnis was voltrokken. Doch ruwer gemoederen waren hiermede niet tevreden. Toen de avondwind eenige uren later op den aschhoop blies, voerde zijn adem merulaas stof langs het veld; maar de reine ziel des volstandigen tot den dood was veilig, opgenomen in de eeuwige heerlijkheid bij den Vader.
Negentien bijlagen, meer dan zestig bladzijden druks beslaande, geven dit werk eene hooge wetenschappelijke waarde, terwijl het uitwendig met de beeldtenis van den geloofsheld en eene afbeelding van zijn gesticht in den Briel is versierd. Het boek is in een echt populairen, tevens deftigen en krachtigen stijl geschreven. Het verdient door allen die de voorregten der Hervorming op prijs stellen, en ook door allen die ze miskennen, gelezen te worden. Men ziet er uit wat het voorgeslacht voor de waarheid ten beste had, wat de magt des bijgeloofs er tegen inlegde.
Zou men in onze dagen van koelheid en ligtzinnigheid hetzelfde doen en lijden voor de belijdenis der Christelijke waarheid? In Toskanen wordt met ketenklank een vóórspel uitgevoerd, van 't geen men van de wederpartij te wachten heeft, als eenmaal de magt den lust evenaart. - Wat zoeken wij nog naar een antwoord? Een goed dat men rustig bezit wordt te naauwernood gewaardeerd; maar 't betwisten van een bezit

{==8==} {>>pagina-aanduiding<<}
wekt tot krachtigen tegenstand op. Zoo verkwist een ligtzinnige zijne gezondheid die hij niet weet te waardeeren; maar op het ziekbed heeft hij zijn laatsten penning veil tot herstelling van 't geen hij vroeger als niets telde. - Eerst verdrukking, dan de kracht des geloofs!

h.
j.h.s.




Het kenmerkend onderscheid in de leer der Evangelische tegenover die der Roomsch-Katholieke Kerk, op Bijbelsche gronden in 't licht gesteld en gehandhaafd, door Christiaan Glaubrecht, Evangeliedienaar te Buchheim. Vrij bewerkt naar het Hoogduitsch, door D. Broedelet, dzn, Predikant te Monnickendam. Te Amsterdam, bij de Erven Wed. F.G. Onder de Linden. 1851. In gr. 8vo. 135 bl. f 1-20.

Ons oordeel over dit geschrift, dat de Eerw. broedelet zich de moeite gegeven heeft uit de Hoogduitsche taal in de onze over te brengen, is niet gunstig uitgevallen. Wij ontkennen niet, dat er veel goeds en waars in gevonden wordt, en ook veel uit te leeren is. Maar wij meenen aan een boek als dit hoogere eischen te moeten doen dan hier bevredigd worden, en aarzelen niet om daarvan met weinige woorden rekenschap te geven.
Vooreerst achten wij het onjuist van de leer der Evangelische Kerk te spreken tegenover die der Roomsch-Katholieke. De Evangelische Kerk bestaat uit onderscheidene Kerkgenootschappen, die onderling in de opvatting der Evangelische waarheid verschillen, al zijn zij ook in de groote hoofdzaak tamelijk eenstemmig. Het gevolg hiervan is, dat er, zoodra men tot bijzonderheden zal afdalen, geene sprake zijn kan van hare leer. Zal deze worden opgegeven, dan mogen de bijzondere leerstellingen der verschillende Kerkgenootschappen niet verzwegen worden. En dat is hier geschied. Slechts met eén enkel woord wordt er van hun bestaan gewag gemaakt op bl. 119, en met geen enkel van de verscheidenheid hunner leerstellingen, alsof zij het in alles ééns waren. De Doopsgezinden, b.v., behooren buiten tegenspraak tot de Evangelische Christenen; maar dat, en op welke gronden zij den kinderdoop verwerpen, blijkt uit dit boeksken niet. Bekend is het,

{==9==} {>>pagina-aanduiding<<}
hoe zeer de Lutherschen en Gereformeerden oorspronkelijk tegenover elkander stonden, met opzigt tot de leer des Avondmaals; maar hier is het, als bestond er te dezen opzigte geen verschil, hoe ook genaamd. Wij zouden meer soortgelijks kunnen noemen. Is het nu goed en opregt, zoo vragen wij, bij een onderzoek, als hier wordt ingesteld, dat kenmerkende der verschillende Kerkgenootschappen in de schaduw, en de leer der Evangelische Kerk, als ware zij één en ondeelbaar, tegenover die der Roomsch-Katholieke op den voorgrond te plaatsen? De streng Gereformeerde kan daarmede evenmin vrede hebben, als de streng Luthersche of Doopsgezinde.
Wij hebben, ten anderen, bezwaar tegen de methode die hier gevolgd is in de voorstelling van de leer der Evangelische Kerk. Zij rust op eene gronddwaling. Dat die der Roomsch-Katholieke wordt opgegeven naar hare beste bronnen, vooral naar de uitspraken van de Trentsche Kerkvergadering, zal niemand wraken, en wel de Roomsch-Katholiekzelf allerminst. Het behoort tot de eigenaardigheden zijner Kerk, dat zij zich beroemt in het bezit eener onveranderlijke leer en juist naar de genoemde uitspraken wil beoordeeld zijn. Maar met de Evangelische Kerk, zoo men den naam behouden wil, is het anders gelegen. Zij beroemt zich in het bezit der H. Schrift, de bewaarplaats van het Woord van God, en kent aan hare wèlbegrepene uitspraken alleen het opperste gezag toe in zaken van geloof en wandel. Een streng afgesloten, eigenlijk gezegd leerstelsel bezit zij niet, gelijk de Roomsche Kerk. Naar hare eigene grondstellingen is zij zelfs verpligt, om hare belijdenis der Christelijke waarheid, even als de dwalingen, waartegen zij protesteert, aan het Evangelie te toetsen, telkens bij vernieuwing te toetsen, en daarnaar, is het noodig, te wijzigen. Kon zij dit nalaten, zij hield daardoor met der daad op eene Evangelische te zijn, en verloochende haren oorsprong. Hier komt nog bij, dat de leer, in hare Symbolische Schriften vervat, niet geacht kan worden de uitdrukking van haar geloof, ook nog in onze dagen, te zijn. Menig leerpunt is er, dat, aan het Evangelie getoetst, niet in den oorspronkelijken vorm meer houdbaar is en herziening behoeft. Zij-zelve wil niet langer beoordeeld worden, gelijk de Roomsch-Katholieke Kerk, naar de uitspraken der Vaderen, al staat zij met hen op hetzelfde Evangelische standpunt.

{==10==} {>>pagina-aanduiding<<}
Is het nu voegzaam en raadzaam, zoo vragen wij, de leerstukken der Symbolische Schriften, bij de opgave van de leer der Evangelische Kerk, alsof zij in alles met de H. Schrift overeenkomen, te plaatsen tegenover de leer der Roomsch-Katholieke? Geen Protestant kan het goedkeuren, of hij moet begonnen zijn bij die leerstukken als te zweren, en daardoor hebben opgehouden Protestant te zijn.
Het gevolg hiervan is, dit merken wij ten derden aan, dat hier onderscheidene bijzonderheden der leer onjuist en in tegenspraak met de Schrift worden voorgedragen, op eene wijze die afkeuring verdient. Reeds in § 1 wordt het onderscheid dat er is tusschen de H. Schrift en het Evangelie of Woord Gods, verzwegen. ‘De Protestantsche Kerk’ - zoo staat er - ‘draagt haren naam, omdat zij eenig en alleen de Canonieke boeken des O. en N.V. voor Gods Woord erkent, waar de Christelijke waarheid uit gekend kan worden.’ En luther dan, die den Brief van jakobus een brief van stroo noemde, en het Boek esther even als de Openbaring van johannes verwierp? - ‘Dit is volstrekt schriftmatig’ - lezen wij § 28 - ‘dat de van adam overgeërfde schuld, die door de natuurlijke afstamming van het eerste menschenpaar op zijne nakomelingen overgaat, den mensch verdoemelijk maakt voor God.’ Wij ontkennen, dat eenige schuld, volgens de Schrift, zou zijn overgeërfd en dat de zondigheid, die van zondige ouders op hunne kinderen overgaat, hen, op zich-zelve beschouwd, zou verdoemelijk maken, zoo lang zij-zelven nog niet gezondigd hebben. - Wij ontkennen evenzeer, dat ‘de godheid van christus, ofschoon op zich-zelve onsterfelijk en boven alle lijden en smart verheven, van wege hare naauwe verbinding met zijne menschheid, de verschrikkingen des lijdens en doods mede zou ondervonden hebben’, zoo als § 34 gezegd wordt. Wáár leert het Evangelie dit toch? - Even onschriftmatig is het, dat er onderscheid gemaakt wordt § 40 tusschen het regtvaardigmakend geloof en het Christelijk geloof in 't algemeen. Het Evangelie kent slechts één geloof, en wel dát in den Heere jezus christus, en door Hem in God, den Vader. -
Van het Avondmaal wordt gezegd § 73, dat ‘de Heer daarbij zelf waarachtig tegenwoordig is en daardoor Zijn gekruiste ligchaam en vergoten bloed te genieten geeft, den geloovigen tot vergeving der zonden en tot versterking der gemeenschap met

{==11==} {>>pagina-aanduiding<<}
Hem, doch den ongeloovigen tot een oordeel.’ Dat hierbij meer dan ééne dwaling en misvatting ten grondslag ligt, valt in het oog. En al het overige is, voor zoo veel de leer der Evangelische Kerk betreft, in overeenstemming met de medegedeelde proeven, die zonder moeite met vele konden vermeerderd worden. Is het nu Evangelisch, zoo vragen wij, om zulke voorstellingen, waaromtrent men, na veeljarig onderzoek, tot beter inzien gekomen is, als Christelijke waarheden op te disschen en der jeugd in te scherpen? Wij althans stellen op de zuiverheid der leer te hoogen prijs, om het in éénig opzigt te kunnen goedkeuren, dat men afwijkt van het Evangelie.
Wat, ten vierden, den vorm van dit geschrift betreft: het mist in ons oog alle behagelijkheid, daar het oorspronkelijk in vragen en antwoorden vervat was, zonder daarom voor Catechetisch gebruik bestemd te zijn. De Vertaler heeft zich wel veroorloofd dit eenigermate te wijzigen; maar het is gebrekkig geschied, en de oorspronkelijke vorm schemert sterk door. Ziet dáárop enkel de uitdrukking op het titelblad: vrij bewerkt naar het Hoogduitsch, dan heeft die vrije bewerking weinig te beduiden. Door haar te bezigen heeft hij zich tevens aansprakelijk gesteld voor alles, wat hier aan de duidelijkheid en volledigheid, in zulk een geschrift volstrekt onmisbaar, ontbreekt. Een helder overzigt althans van de verschilpunten tusschen de beide Kerken hebben wij te vergeefs gezocht. En de stijl laat, even als de vertaling, hier en daar nog al iets te wenschen over.
Moeten wij, eindelijk, de reeds gedane verzekering herhalen, dat hier, in weerwil der gemaakte aanmerkingen, veel goeds en waars gevonden wordt, wij spreken dan tevens den wensch uit, dat dit goede en ware, onder hoogeren zegen, overvloedig nut moge stichten. De wederlegging van de dwalingen der Roomsch-Katholieke Kerk is doorgaans beter gelukt, dan de voorstelling der Christelijke waarheid, die daartegenover staat. Zij zou hier en daar den waarheidlievenden de oogen kunnen openen. Maar dit neemt niet weg, dat wij van de hand eens Godgeleerden, voor populair gebruik, iet beters hadden mogen verwachten, dan ons hier is aangeboden, en den Heer broedelet, die toch wel niet vreemd zal

{==12==} {>>pagina-aanduiding<<}
zijn aan de Evangelische rigting zijns waardigen, nu reeds lang ontslapen vaders, ernstig aanraden, om, zoo hij vertalen wil, naauwlettend toe te zien, wát hij vertale.




De geschiedenis der ontdekkingen van Planeten, als een tafereel van het wezen en den toestand der Sterrekunde, in de taal van het dagelijksche leven voorgedragen, door F. Kaiser, Hoogleeraar te Leiden. Te Amsterdam, bij J.C.A. Sulpke. 1851. In gr. 8vo. XXIX en 764 bl. f 7-50.

Dat dit werk eerst nu - heden voor twee jaren schreef de Hoogleeraar zijn voorberigt - in dit Tijdschrift wordt aangekondigd, is toe te schrijven aan verschillende oorzaken, van welke wij eene der voornaamste niet mogen verzwijgen. Zij ligt in de aarzeling, waarmede de Steller dezes de hem door de Redactie opgedragene taak heeft aangenomen. Hij is niet alleen overtuigd, dat deze doorwrochte arbeid van den beroemden Hoogleeraar, die Leidens wetenschappelijken roem binnen- en buitenslands zoo waardig handhaaft, ver boven zijne beoordeeling is; maar ook, dat er naauwlijks iemand in ons land gevonden wordt, die de opgaven van Prof. kaiser in allen deele aan den toets eener grondige kritiek kan onderwerpen. Dit is geene ijdele loftuiting; wanneer wij in aanmerking nemen, hoe uitgebreid de kennis is waarvan dit boek getuigt: - ten aanzien van de verschillende waarnemingen en berekeningen der voornaamste sterrekundigen van de geheele beschaafde wereld; ten aanzien van de geschiedenis, de inrigting, de werktuigen, de bezigheden, de verdiensten, de gebreken van bijna alle sterrewachten welke dien naam verdienen, tot zelfs van het afgelegen Italië en van Noord-Amerika; ten aanzien van den waren stand en de juiste hoogte der hedendaagsche sterrekunde, zoo waarnemende als berekenende, ook gelijk zij zich openbaart in het ware gebruik en belang van de planeet-ontdekkingen, die zich in den laatsten tijd tot het vermoeijende toe hebben opeengehoopt; - dan blijkt het beoordeelen van dit werk eene zaak te zijn, die men niet kan ondernemen zonder zich bloot te stellen aan de gegronde verdenking van vermetelheid, of welligt zelfs te toonen,

{==13==} {>>pagina-aanduiding<<}
dat men zich iets aanmatigt, waartoe slechts de hoofden der wetenschap bevoegd zijn. En ook ongenoemd heeft de steller van deze aankondiging te veel eigenliefde, bij te veel zucht voor de eer van dit Tijdschrift, om als ‘beminnaar der sterrekunde’ ‘zijne eigene roeping’ in het oog van den Schrijver dezes boeks ‘ten eenenmale uit het oog te verliezen’ en ‘in haar eene beslissende stem te voeren.’ Hiertoe achten wij ons niet bevoegd, en het scherpe, maar ware woord, hier aangehaald (zie bladz. 307) was eerder geschikt om ons van het volvoeren der opgedragen taak af te schrikken, dan er ons toe aan te moedigen.
Doch een wetenschappelijk onderzoek naar de juistheid, doelmatigheid en volledigheid van hetgeen hier wordt medegedeeld, is niet alleen voor onze lezers als zoodanig noodeloos, maar zou ook veel minder doeltreffend wezen dan eene algemeene voorstelling van dezen uitgebreiden, maar belangrijken arbeid, ingerigt voor het groote publiek; daar toch de beminnaars en beoefenaars der wetenschap zich dit boek reeds voorlang zullen aangeschaft, en het bestudeerd hebben met die gezetheid, welke een werk eischt, dat voor dieper nadenken geschikt is en volstrekt niet deugt voor vlugtige lezing, maar dat dan ook de inspanning ruimschoots vergoedt door wetenschappelijk genot.

Het oogmerk van den Hoogleeraar was, ‘een tafereel te geven van het wezen en den toestand der sterrekunde, en het wetenschappelijke leven van hen, aan wie zij hare uitbreiding verschuldigd is.’ Dit onderwerp kon naauwelijks anders dan als in het voorbijgaan ter sprake komen in de andere werken, door dezen onzen verdienstelijken landgenoot uitgegeven. En toch is zoodanig een tafereel allerbelangrijkst. ‘De sterrekunde’ - zegt kaiser - ‘kan niet met juistheid gekend en beoordeeld worden, tenzij men haren gang bespiede, in een tijdvak, gedurende hetwelk zij het meest voorwaarts trad, en zonder dat men haar met naauwkeurigheid volgde, op den weg, langs welken zij tot sommige harer meest gewigtige uitkomsten geraakte. Zoo moest ik, om mijn doel te bereiken, den grond der geschiedenis betreden, en het was volstrekt niet twijfelachtig op welk gedeelte van deze mijne keuze vallen moest. De ontdekkingen van planeten, reeds in zich zelve zoo schoon,

{==14==} {>>pagina-aanduiding<<}
zoo treffend, zoo merkwaardig, bezit boven anderen het vermogen, om ons van het eigenlijk wezen der sterrekunde een naauwkeurig denkbeeld te geven. Hare juiste voorstelling eischt de mededeeling van talrijke bijzonderheden, die noodwendig ook de stellige kennis van den hemel moet vermeerderen, en door welke zeer veel, dat voor den beminnaar der sterrekunde in eenen nevel was gehuld gebleven, volkomen moet worden opgeklaard. Zij hangt zoo naauw met den algemeenen voortgang der sterrekunde te zamen, dat hare geschiedenis het grootste gedeelte van de geschiedenis der sterrekunde in de jongst verloopene eeuw omvat, en ik zoude gemeend hebben, zoowel aan de eer der sterrekunde, als aan de belangen mijner lezers te kort te doen, indien ik haar tot geen hooger doel had aangewend, dan om eene ijdele nieuwsgierigheid te bevredigen. Men zoude welligt tevreden geweest zijn, indien ik mij bij eene korte opsomming der feiten bepaald had, uit welke blijken kon, door wie en op welke wijze, de planeten zijn ontdekt geworden, die bij de Ouden onbekend moesten blijven, doch men zal het mij ten goede houden, dat ik meende mijzelven veel strengere eischen te moeten stellen. Ik wilde die feiten in haren oorsprong, beteekenis, waarde en zamenhang voorstellen en beoordeelen, ten einde mijnen lezer niet slechts de vruchten der sterrekunde, maar ook die der wetenschap zelve, als eene der gewigtigste werkplaatsen van den menschelijken geest te doen aanschouwen, en hem in de wetenschappelijke huishouding harer beoefenaars in te leiden.’ (Voorb.)
Wij meenden deze woorden te moeten overnemen, om zoowel het doel van den Hoogleeraar: ‘het wezen van de ontdekking der nieuwere planeten en hare verwantschap met den toestand der sterrekunde in het licht te stellen’ (bladz. 315), als het middel: eene pragmatische geschiedenis van die ontdekkingen, uit het regte oogpunt te doen beschouwen. Niemand, die ook maar tot uitspanning, acht gegeven heeft op de omstandigheden, die bij de planeet-ontdekkingen der laatste jaren plaats hadden, zal hebben voorbijgezien, dat geen gedeelte der sterrekunde, meer dan dit, in staat is om een aanschouwelijk beeld te geven van haren stand. Was de ontdekking van sommigen een gevolg van gestrenge nasporing des hemels met dit doel; anderen kwamen aan het licht door

{==15==} {>>pagina-aanduiding<<}
een gelukkig toeval, en in de ontdekking van anderen maakt zich de betrekking aanschouwelijk, die op het tegenwoordig standpunt der wetenschap bestaat tusschen de waarneming en de berekening, terwijl zoowel de voortreffelijkheid als de onvolmaaktheid van hemelkaarten en werktuigen aan het licht is gekomen op eene wijze, zoo als buiten de aangeduide ontdekking niet, of althans niet in die mate zou hebben plaats gevonden. Nog meer: de schranderheid van den menschelijken geest vertoont zich in die ontdekkingen van eene hoogst belangrijke zijde. Moge de naauwkeurige wetenschap, die zich niet laat verkloeken door ijdele schittering, op onwederlegbare gronden hebben aangetoond, dat de ontdekking van Neptunus ten gevolge van de berekening der ongelijkheid in de beweging van Uranus eerder aan de tegenwoordige hoogte der wetenschap in het algemeen zij toe te schrijven, dan aan het eenig talent van leverrier (*), - het is toch zoo, dat èn daarin èn in het onderzoeken van de loopbanen der nieuwe kleine planeten in den gordel tusschen Mars en Jupiter, eene scherpzinnigheid is ten toon gespreid, die niemand onverschillig kan laten, wien het te doen is om de spranken van den

{==16==} {>>pagina-aanduiding<<}
menschelijken geest na te sporen, ook waar deze de diepten der schepping peilt en zich verledigt tot onderzoekingen, waarbij men duizelt, en die niet worden ondernomen zonder fijn vernuft, niet doorgezet zonder onvermoeibare volharding, maar ook niet voltooid zonder onbeschrijfelijke zelfvoldoening.
Het is dus een hoogst belangrijk onderwerp, dat in dit boek wordt behandeld. Om het volledig in het licht te stellen klimt de Schrijver op tot de ontdekking der zoogenoemde wetten van keppler, en het levert reeds een leerrijk schouwspel op, hoe deze groote man langs den weg der dwaling tot de waarheid kwam, en empirisch de hoofdregelen vond, die later als noodzakelijke uitvloeiselen van de zwaartekracht door newton zijn aangewezen. Had keppler met zijn zonderling - altijd toch onzes inziens eenen niet gewonen geest verradend - stelsel van de regelmatige ligchamen gemeend te moeten vaststellen, dat buiten het toen bekende vijftal voor geene planeet meer plaats was in ons zonnestelsel, - zijn stelsel werd het eerst proefondervindelijk gelogenstraft door de ontdekking van Uranus; eene ontdekking, welker melding aan kaiser aanleiding geeft tot eene hoogst belangwekkende mededeeling ten aanzien van herschel, de spiegel-teleskopen van zijnen tijd, ook in vergelijking met glas-kijkers en andere wetenswaardige bijzonderheden. Het spreekt van zelf, dat hier ook over de wachters van Uranus gesproken wordt, doch wij vinden geene melding gemaakt van het elders, vooral door den jongeren herschel voorgedragen gevoelen, dat deze wachters eene terugloopende beweging hebben zouden. Had de ontdekking van Uranus oogenschijnlijk de zoogenoemde wet van titius helpen bevestigen, - het scheen onverklaarbaar, dat de gaping tusschen Mars en Jupiter daarmede niet was in overeenstemming te brengen, en dit bragt reeds in de vorige eeuw, vooral na de ontdekking van Uranus, velen op het vermoeden, dat zich in die ruimte nog eene tot dusver niet opgemerkte planeet moest schuil houden, waarom men besloot, stelselmatig jagt op haar te maken. Hadde
piazzi op den eersten dag dezer eeuw Ceres niet ontdekt, nog eer hij bekend was met het organiseren der bedoelde hemel-policie - gelijk von zach haar ergens noemde - waarvan piazzi zelf een der agenten zou zijn geworden; welligt waren spoediger meer kleine planeten ontdekt, waarbij evenwel de wetenschap-zelve luttel zoude

{==17==} {>>pagina-aanduiding<<}
hebben gewonnen, daar deze, zelfs jaren later, door scherpzinnige sterrekundigen nog niet rijp geacht wordt om zoo vele en zonderlinge hemelligchamen, in dien gordel ter harer beschikking, maar ook voor hare verantwoordelijkheid, te bekomen.
De wet van titius - om hiervan nog iets te zeggen - wordt door kaiser aangemerkt als iets zeer onbeduidends; hoogstens als eene opmerking, die slechts voor eenige planeten geldt, maar niet verdient als natuurwet geëerbiedigd te worden, omdat zij slechts dan dien naam verdienen zou, ‘als de noodzakelijkheid van haar bestaan uit eene bekende kracht der Natuur kon worden afgeleid.’ Doch dit was even weinig het geval met de wetten van keppler, toen hij die als maximen in het zonnestelsel opgaf; later eerst werd hare noodzakelijkheid door de theorie bewezen, en eene gave ontkenning, dat de wet van titius van Mercurius tot Uranus als wet geldt, behoort, meenen wij, uit te gaan van het theoretisch bewijs, dat zij bij geene mogelijkheid in dat gedeelte van het zonnestelsel als wet gelden kan. Maar men kent reeds meer dan een dozijn planeten op eene plaats, waar volgens de wet van titius slechts plaats voor ééne zou zijn? Antwoord: het is nog in het geheel niet bewezen, dat de kleine planeten geenen gemeenschappelijken oorsprong hebben gehad, en dat het aanwezen eener planeten-wereld ter plaatse door de progressie gevorderd, in allen gevalle meer vóór dan tégen de opmerking bewijst. Doch ook Neptunus gehoorzaamt er niet aan? Wij nemen dan ook de a-prioristische noodzakelijkheid der wet van titius, gelijk zij daar ligt, in 't geheel niet in onze bescherming; maar wij achten dit ontwijfelbaar, dat de afstanden der planeten van elkander en van de zon, noodzakelijke uitvloeisels zijn der wording van het zonnestelsel. Dat wil zeggen: al kunnen wij op het tegenwoordig standpunt der wetenschap de wetten niet aanwijzen, volgens welke op bepaalde afstanden van de zon de onderscheidene
planeten haar aanzijn ontvingen, kunnen wij toch het vermoeden niet weren, dat daarin eene wet schuilt, welke eenmaal kan en zal bewezen worden. Dat al de planeten van het Westen naar het Oosten loopen, is zeker even weinig bij toeval, als dat op den afstand a van de zon Neptunus ontstaan is, op den afstand b Uranus enz.; en dit aangenomen zijnde, mag men aan de ontdekking der wet-zelve niet wanhopen. Zelfs aarzelen wij niet, nog verder te gaan,

{==18==} {>>pagina-aanduiding<<}
en de verschillende natuurlijke gesteldheden, die, blijkens de verschillende kleuren en digtheden, bij de verschillende planeten heerscht, te beschouwen als noodzakelijk gevolg van hare wording en van de plaats, die zij in het zonnestelsel bekleeden. Zal de wetenschap eenmaal zoo ver komen, dat zij deze geheimzinnige werkingen bloot legt als gevolgen der wetten aan welke de Schepper de stof heeft gebonden? Wie zal het ontkennen? Wie zelfs beweren, dat de zwaartekracht, die wij op het tegenwoordig standpunt der wetenschap als de regelende grondkracht van alle beweging aan den hemel aanmerken, inderdaad de hoogste zij, en niet moet aangemerkt worden als eene ondergeschikte nuance van eene nog hoogere kracht, die de stoffelijke schepping beheerscht? Indien er onweegbare stoffen zijn, kan de zwaartekracht de prima motrix niet wezen, en om de algemeene aantrekking daarvoor te houden, is men immers genoodzaakt, ter verklaring van de algemeene beweging, nog toevlugt te nemen tot eene andere kracht, den ligchamen bij hunne wording ingedrukt: die der snelheid. Wij kunnen dus over het al of niet noodzakelijke slechts ten deele uitspraak doen; met regt spreekt daarom de Hoogleeraar in de aangehaalde woorden van bekende krachten der Natuur; en eene, waarin zich alles, zwaarte, afstooting (negative zwaarte), snelheid, scheikundige verwantschap enz., in één woord alle natuurkrachten en werkingen oplossen, is ons tot nog toe niet bekend. Wordt zij het eenmaal, dan zal, des twijfelen wij niet, de oorsprong van het zonnestelsel en daarmede ook de bepaalde afstand der planeten, even klaar voor onze oogen liggen, als nu de kromme lijn, in welke zich een ligchaam, dat bij eene bepaalde snelheid aan de aantrekkingskracht der zon gehoorzaamt, bewegen moet. Bewegen moet, zeggen wij; indien de stof aan werkingen en krachten gehoorzaamt, indien zij niet willekeurig werkt, dan staat de geest
boven haar, en eenmaal moet zich het groot geheim van hare werking ontsluijeren, al zou er de weg toe gebaand worden door eene wiskunde, die tot de tegenwoordige staat als deze tot den eenvoudigen regel van drieën. Waarneming en berekening, wij laten ons deze overtuiging niet ontnemen, gaan hand aan hand, om die toekomst voor te bereiden; en is het misschien eene neêrdrukkende gedachte, dat wij bij al onze bereikte hoogte nog slechts op een der onderste sporten van dien ladder naar de geheimen der stoffelijke wereld staan, het

{==19==} {>>pagina-aanduiding<<}
is een bemoedigend denkbeeld, dat wij de grondslagen leggen, waarop eenmaal zal blijken dat niet te vergeefs is voortgebouwd. Toen de polarisatie van het licht nog onbekend was, zou men het onzinnige dwaasheid hebben genoemd, indien iemand hadde gezegd: er zal een tijd komen, waarop men met zekerheid zal zeggen of een hemelligchaam een eigen of een ontleend licht van zich geeft. Het veld vooruit is rijk, onbeschrijfelijk rijk, en hoe verder wij door planeet-ontdekkingen gebragt worden in de kennis van het zonnestelsel, des te nader komen wij aan het ontraadselen van wetten en krachten, die nu nog daarom alleen niet voor ons bestaan, omdat wij ze niet kennen.
Wij vragen geene verontschuldiging voor deze droomerijen. Het onderwerp, in dit boek behandeld, bezielde onze gedachten, en wij keeren tot onzen voortreffelijken gids terug, hoewel wij hem niet kunnen volgen in al de ontwikkelingen, waartoe hem de ontdekking der verschillende kleine planeten aanleiding geeft. Veel hebben wij er uit geleerd, dat ons vroeger òf geheel onbekend òf min helder was; niet alleen berigten aangaande hetgeen onderscheidene observatoria hebben gedaan en hadden kunnen en moeten doen tot uitbreiding der wetenschap, berigten nopens de ontwikkeling en de eigenlijke verdiensten van vermaarde sterrekundigen, als: herschel, olbers, bessel, en vooral den eenigen gauss, dat zeldzaam genie, die - let wel! - in tien uren, tot groote verbazing van olbers, de loopbaan van Vesta berekende uit de waarnemingen van een paar weken, en in zoo korten tijd dien veelomvattenden arbeid in al zijnen omvang (aanvang staat er door eene drukfout, bladz. 188) volbragt! Aan den grooten gauss heeft dan ook de berekening der planeetbanen de onschatbaarste verpligting, en hij is de man, die den weg gebaand heeft om planeet-ontdekkingen terstond (*) vruchtbaar te maken voor de wetenschap. Over het geheel is het eene groote verdienste van kaiser, dat hij zoo helder uiteen heeft gezet, waarin het belangrijke der werkzaamheden van onderscheidene sterrekundigen heeft bestaan, maar ook het meer of minder verdienstelijke van sterrekundige ontdekkingen en berekeningen. Wij

{==20==} {>>pagina-aanduiding<<}
hebben er uit geleerd, dat dit verdienstelijke juist ‘niet altijd gelijken tred houdt met het schitterende; zelfs niet eens met de uitkomsten, door welke de moeite beloond of niet beloond werd. Beter dan vroeger, hebben wij door onzen Hoogleeraar leeren inzien, dat hetgeen de wetenschap schijnt vooruit te zetten, altijd geene schrede is naar hare volmaking. Het is ons duidelijker geworden, dat de sterrekunde vaak nog meer verpligting heeft aan hen die hare zwakke, dan die hare sterke zijde hebben doen uitkomen. Het is ons aanschouwelijk gemaakt, van hoeveel meer waardij een geoefend waarnemer, ook met gebrekkige hulpmiddelen, zij, dan kostbare toestel van werktuigen, met minder oordeel gebruikt. En hoe zouden wij hiervan kunnen gewagen, zonder den Schrijver van dit boek zelven voor den geest, ook van onze lezeren te roepen? Indien men hier leest (bladz. 354 en volgg.) hoe armoedig de toestand van het Observatorium te Leiden is, en hoeveel bezwaren Prof. kaiser te overwinnen had, eer hij er althans iets van maken kon, dan moet men zich verbazen over de diensten, die onze uitstekende landgenoot met zijnen acht voets kijker uit München, aan de wetenschap, ook ten aanzien van Iris en Flora, heeft bewezen. Met betrekking tot de eerste leest men, dat ‘de reuzenkijker van Cambridge, bij Iris, voor den dwerg van Leiden moest wijken, daar deze er is waargenomen, op eenen afstand van de zon, viermalen kleiner dan dien, op welken Metis zich bevond, toen hare waarneming te Cambridge werd opgegeven’ (bladz. 388). Dat lezende wordt men waarlijk warm. Wat schat van geld is er niet verknoeid en verkwist, om het Leidsche Observatorium, zoo het heette, naar de eischen der wetenschap in te rigten, maar zoo, dat
niemand er iets mede kon beginnen, en eenen grooten teleskoop aan te schaffen, die volstrekt onbruikbaar was. En nu - wij kennen het tooverwoord: bezuiniging; maar is het geen zonde en schande, dat men in het bezit is van eenen wakkeren man, die de eer des Vaderlands, ook buitenaf, zoo kloek ophoudt, met betrekkelijk zoo geringe hulpmiddelen, - in het bezit van iemand, die bekend staat als een der voornaamste sterrekundigen van Europa - terwijl men zulk een held der wetenschap zich laat behelpen, en lijdelijk aanziet, dat hij met een klein werktuig de voornaamste sterrewachten op zijde - of voorbij streeft! Wij behoeven geene inrigtingen gelijk die op de Pulkowa; maar wat beteekent toch een enkele dui-

{==21==} {>>pagina-aanduiding<<}
zend gulden 's jaars, waar het de schoonste aller wetenschappen geldt, en Nederland zijnen ouden wetenschappelijken roem luisterrijk zou kunnen handhaven? Als Nederland in der tijd zijne pogingen hadde zien gelukken om den grooten galileï aan Leiden te verbinden, - meent gij, dat het krachtig voorgeslacht het hem aan de noodige toestellen zou hebben laten ontbreken?...De vrijmoedige wijze, op welke kaiser zich uitlaat over de hulpmiddelen, die ons Vaderland voor de wetenschap veil heeft, kenschetst den zelfstandigen man, die de waarheid voorstaat en zich door geene menschengunst laat omkoopen in zijne overtuiging ten aanzien van de wetenschap en hare belangen. En zoo men van het rijk geene genoegzame hulpmiddelen te hopen heeft om alle mogelijke partij te trekken van eenen zoo voornamen sterrekundige, - is het dan tooveren, het door eene krachtige zamenwerking van belangstellende vrienden der wetenschap te doen? Wij hebben eerbied voor de weldadigheid der Natie, die te schitterender uitblinkt naarmate armoede of hulpbehoevendheid knellender zijn, maar hebben ook nog gunstige gedachten genoeg van Nederland, om het er voor te houden, dat de mogelijkheid bestaat, om aan onzen kaiser te vragen: wat behoeft gij, om de wetenschap naar uwen wensch en naar uwe kracht te dienen? (*)
Eene schoone proeve van zijne zelfstandigheid geeft onze Schrijver in het laatste Hoofdstuk, waarin hij uitvoerig handelt over de twijfelingen ten aanzien van Neptunus. Wij bedoelen nu niet enkel de vraag, aan wien de eer der eerste berekening toekomt, aan adams of aan leverrier - eene vraag, hier met veel juistheid en onpartijdigheid behandeld, waarbij het hooghartige, verwaande der magtspreuken van arago naar verdienste wordt ten toon gesteld (ofschoon ook aan Frankrijk, dat voor de sterrekunde niet doet wat het kon en moest, regt gedaan wordt waar het pas geeft, gelijk aan villarceau

{==22==} {>>pagina-aanduiding<<}
ten aanzien van Victoria), - maar vooral doelen wij op de onderzoekingen, vooral van den Amerikaanschen sterrekundige peirce, die krachtige bedenkingen, gegrond op naauwkeurige berekeningen, heeft in het midden gebragt tegen de kwaliteit van Neptunus als de planeet, aan welke de storingen in de beweging van Uranus zijn toe te schrijven. Dit gedeelte des werks is, zoo als de Schrijver-zelf ook opmerkt, diepzinniger dan het overige en eischt zelfs zekere gemeenzaamheid met eigenlijke sterrekundige beschouwing, ofschoon alles toch, zoo ver het onderwerp toelaat, is voorgedragen met die klaarheid, welke wij als eene van de schoonste eigenschappen des werks aanmerken.
Weinig wetenschappen hebben zooveel te lijden gehad van onbekookte popularisatiën, als de sterrekunde. Zelfs tot kinderboekjes heeft zij zich moeten laten versnijden. Naarmate er hier meer kaf is rondgestrooid, verdienen zij meer dank, die het beschaafde, maar niet eigenlijk wiskundige publiek met zuiver koren hebben gevoed. Onder dezen staat ten onzent de Hoogleeraar kaiser, zoo niet bijna alleen, dan toch zeer zeker aan het hoofd. Maar hetgeen zijne schriften onderscheidt is, dat men er niet in vindt die watermelk-populariteit, die eigenlijk bestaat in doode oppervlakkigheid. Hij heeft in zijne Beschrijving en Verklaring van den Sterrenhemel grondigheid van zaken weten te paren aan eene helderheid van voorstelling, die niet anders dan uit eigen helder inzien in de zaken kan voortspruiten. Men houde het niet voor eene gemakkelijke taak, de resultaten der diepzinnigste onderzoekingen, tot welke de geheele hoogte en diepte der wiskunde hare uiterste krachten moest beproeven, voor te dragen in eenen vorm, verstaanbaar niet alleen, maar aanlokkelijk ook voor elk, die slechts eenigermate aan verstandelijke inspanning gewoon is; hoewel de zoodanigen de ingewikkelde berekeningen zelve niet zouden kunnen volgen, krijgen zij echter eene klare voorstelling van de mogelijkheid der nasporingen en ontdekkingen, van den weg langs welken, de wijze waarop, en den trap van zekerheid waartoe zij gedaan zijn. Uit de vele voorbeelden daarvan noemen wij slechts: de fraaije ontwikkeling van het sterrekundig belang der ontdekking van de vier eerste der kleine planeten (bladz. 194 en volgg.), de uitweiding over de Berlijner sterrekaarten (bladz. 236 en volgg.), die over de planeten-tafelen

{==23==} {>>pagina-aanduiding<<}
(bladz. 495 en volgg.). En dat niet alleen: wij worden gebragt tot de overtuiging, dat het enkele zien van een hemelligchaam, in 't bijzonder van een in ons zonnestelsel, op het tegenwoordige standpunt der wetenschap geene de minste waarde meer heeft; maar tevens ook tot de helderheid, wat het zij, waardoor deze of gene ontdekking haar belang heeft voor de wetenschap. Aan de hand van kaiser wordt dus het oog geopend voor het verband, waarin de planeet-ontdekkingen, bijzonder die der laatste jaren, staan tot de uitbreiding der wetenschap-zelve. Leert alzoo de oningewijde haar, zooveel hij kan, overzien en waardeeren, - het wordt hem ook ontvouwd (bladz. 309), welke diensten zelfs hij aan de sterrekunde kan bewijzen. Men zou zeggen, dat het onmogelijk moest wezen, dat een gewoon mensch - om het zoo te zeggen - nog nuttig kan zijn voor de uitbreiding eener wetenschap, wier tegenwoordig standpunt zijne sfeer al zoo ver overschrijdt; en toch is het zoo: de niet-sterrekundige kan, zelfs zonder eenig hulpmiddel, veel opmerken, waartoe de mannen van het vak zich zonder schade voor hunne eigenlijke werkzaamheden niet verledigen kunnen. Kaiser haalt daarbij een uitnemend schoon opstel van argelander aan; wij gelooven, dat het zeer belangrijk ware, indien men die handleiding voor dilettanten, om de wetenschap vooruit te helpen zetten, ten onzent algemeener bekend dede worden. Immers, en dit moet voor den Hoogleeraar eene aangename zelfvoldoening wezen: zijne onvermoeide pogingen hebben inderdaad de belangstelling in de sterrekunde bij onze landgenooten grootelijks aangewakkerd. Dat van een boek als de Beschouwing van den Sterrenhemel na zoo korten tijd een tweede druk noodig was, bewijst het zonneklaar, en nog meer misschien bewijst het de uitgave van een zoo kostbaar boek over zulk een onderwerp, als het voor ons liggende, waarvan - des houden wij ons
verzekerd - vóór twintig jaren geen twintig exemplaren zouden zijn verkocht geworden, gesteld al dat een uitgever toen de uitgave hadde durven wagen.
Wij moeten ook opmerken, dat dit boek bij zijne belangrijkheid ook zeer aangenaam is geschreven. De klaarheid, het afsnijden van alle redekavelingen waarin de oningewijde geen belang kan stellen, het helder licht dat bij elken voetstap opgaat, het verrassende der uitkomsten van zulke ingewikkelde

{==24==} {>>pagina-aanduiding<<}
onderzoekingen, - dit alles heeft op zich-zelf reeds iets onderhoudends. Maar wij voegen er nog bij, dat men hier en daar verrast wordt door luimige zetten en door opmerkingen, die ook de beoefenaars van andere wetenschappen wel ter harte mogen nemen. De algemeene strekking van ons Tijdschrift maakt het gepast, hiervan ook iets te zeggen; hetgeen wij zullen doen door overname van twee plaatsen.
Bij de vermelding der ontdekking van Astraea merkt kaiser op, dat aanvankelijk de waarnemingen op die ontdekte planeet niet beantwoordden aan de tegenwoordige hoogte der wetenschap. Hij herinnert dus, ‘dat het in de sterrekunde, evenmin als in andere wetenschappen, ontbreekt aan geschilpunten, over welke men, zoo men er lust in had, zoude kunnen twisten, en ziet men de sterrekundigen altijd vreedzaam met elkander arbeiden, zoo vloeit dit niet hieruit voort, dat hunne wetenschap te droog en te eentoonig zoude zijn, om tot twistgedingen aanleiding te geven, maar daaruit dat zij hen (hun) te heilig en te dierbaar is, om tot een voorwerp van oneenigheid gesteld te worden. De sterrekundigen koesteren, omtrent dezelfde zaak, niet zelden geheel verschillende meeningen, en het is ook geen vreemd verschijnsel, dat de een door den anderen openlijk bestreden wordt; maar die strijd, indien hij dezen naam kan dragen, wordt gewoonlijk op zulk eene wijze gevoerd, dat hij ter eere van beide strijdende partijen en ten nutte der wetenschap moet uitloopen,’ (bladz. 276). Ziet, dat is eene leer om op de daken te prediken, en wij gelooven niet dat iemand ons zal tegenspreken, wanneer wij het er voor houden, dat er in ons vaderland nog voeten genoeg zijn, aan wie deze schoen past, al zijn het geene sterrekundigen, maar.....Met dat al is het ook waar, dat dit aangenaam verschijnsel bij de sterrekundigen kan plaats hebben, omdat er beide partijen de regten der wetenschap eerbiedigen en hare volmaking bedoelen.
Nog iets, niet minder behartigenswaardig in onze dagen. Kaiser heeft de onderzoekingen van adams en bessel vermeld ten aanzien van de planeet, welker bestaan men uit de storingen van Uranus afleidde. Met terugzigt op het vroeger daaromtrent breedvoerig ontwikkelde, heeft hij aangetoond, dat de zonderlinge omstandigheden, die tot onregtmatige verdenkingen en beschuldigingen hebben aanleiding gegeven,

{==25==} {>>pagina-aanduiding<<}
moesten zamenloopen, om elk van de waarheid te overtuigen, dat de schijnbaar wonderdadige ontdekking van eene planeet, vóór dat zij door iemand was waargenomen, een noodwendig uitvloeisel is geweest van den toestand der wetenschap. En nu voegt hij er bij: ‘Door deze ontdekking wordt niet uitsluitend een bessel, of een adams, of een leverrier vereerd; zij vereert den menschelijken geest, die in haar eene proeve gaf van zijn vermogen, en zijn hoogen oorsprong staafde. Het is alsof den mensch zulk eene ontdekking werd toegelaten, opdat hij bezield zoude worden met een diep gevoel van zijnen aanleg en zijne waarde, opdat hij schuwen zoude wat hem onteeren moet, opdat hij zoude streven naar de hoogere voorregten, tot welke hij zelf zich den toegang kan ontsluiten. Huldigen wij alzoo mannen als bessel, adams en leverrier, die ons in de geheimenissen der schepping, en daarbij in die van onze menschelijke natuur hebben ingewijd, maar wachten wij ons eenen sterveling te vergoden, die ook zijne schitterendste begaafdheden van boven moest ontvangen. Vereeren wij hen, die met moeite en zorgen den akker der wetenschap bezaaiden en besproeiden, maar miskennen wij de Godheid niet, die ook in haar den wasdom heeft gegeven.’ (bladz. 621).
Uit het laatste blijkt, dat de Schrijver ook door zijne opmerkingen de verheerlijking van den Schepper wil hebben bevorderd. Dit geschiedt niet door nietsbeduidende uitroepingen, maar het geschiedt daarom niet minder nadrukkelijk, echt godsdienstig. Aldus luidt het slot: ‘Voor ons, die den mensch in zijne werken gadeslaan, is het ten hoogste leerzaam en gewigtig, dat de ontdekking der planeet Neptunus, die zoo vaak als het grootste en schoonste voortbrengsel van den menschelijken geest is voorgesteld, nog, in zoovele opzigten, den stempel der menschelijke onvolkomenheid moet dragen. Ook de ontdekking der planeet Neptunus, hoe bewonderenswaardig zij wezen moge, leert ons, dat wij in het geestelijke, zóówel als in het zedelijke, de volmaaktheid hier beneden nimmer zullen bereiken. Zij is echter een treffend kenteeken van des menschen oorsprong en aanleg, en leert ons niet slechts wat hij is, maar ook wat hij eenmaal worden kan. Ook zij strekt ons ten getuige, dat wij voor hoogere dan aardsche genietingen zijn geschapen; zij verlevendigt in ons de hoop, dat wij het volmaakst licht, naar hetwelk wij hier beneden vruchteloos stre-
{==26==} {>>pagina-aanduiding<<}
ven, eenmaal zullen aanschouwen, als wij, met het oog op Hem, die ons alles kan schenken, de gaven en voorregten, welke Hij ons hier beneden vergunde, dankbaar gebruiken, om daarmede te woekeren voor de eeuwigheid.’
Zoo belangrijk de zaken zijn, zoo zuiver en gekuischt zijn taal en stijl; kleine misstellingen, als: ‘Nu werden....eene juistheid toegeschreven’ (bladz. 281), ‘eenen streek des hemels’ (bladz. 540) en meer dergelijke, zijn de vermelding naauwelijks waardig. Ter laatstgenoemde bladzijde lezen wij ook van eene ‘ongerijmde’ massa, waar uit het bijgevoegde: ‘eene afstootende kracht’ blijkt, dat de bedoeling is: ‘eene negative massa.’

Het geschrevene mag welligt meer de tint hebben van eene hoog gestemde lofrede, dan van eene letterkundige aankondiging. Het was onwillekeurig, want wij schreven onder den indruk der ingenomenheid met een boek, zoo belangrijk, als wij in geruimen tijd niet lazen. Het weegt honderd ‘zoetelijke onbeduidendheden,’ zooals toussaint ze noemt, op; en terwijl wij den Hoogleeraar voor zijn lettergeschenk danken, wenschen wij hem toe, dat hij nog lang voor de wetenschap gespaard blijve, en tot het geven van resultaten voor het beschaafde publiek aanmoediging vinde in de wijze, waarop dat publiek ook dit werk ontvangt. Voldoet hem deze, dan zal hij er zich ongetwijfeld - en wij doen het met hem - ten gevalle der wetenschap over verblijden.






J.H. van Swinden, Beschrijving van het Rijks-Planetarium te Franeker, van 1773 tot 1780 uitgedacht en vervaardigd door Eise Eisinga. Derde, met bijvoegsels en afbeeldingen vermeerderde druk, voorafgegaan door het leven van Eisinga, en eene Geschiedenis van zijn Planetarium; door W. Eekhoff, Archivarius der stad Leeuwarden. Te Schoonhoven, bij S.E. van Nooten. 1851. In gr. 8vo. 164 bl. f 3-25.

Het Planetarium, door eisinga vervaardigd volgens de kennis die men vóór 1781 had van ons zonnestelsel, is in juistheid van voorstelling en in naauwkeurigheid van bewerking een bezienswaardig kunststuk, dat iederen maker tot eer zou

{==27==} {>>pagina-aanduiding<<}
zijn; maar het wordt een bewonderenswaardig meesterstuk van kennis, vernuft, vlijt en volharding, wanneer men in aanmerking neemt, dat het de vrucht is der snipperuren van eenen eenvoudigen wolkammer, die zijne buitengewone bedrevenheid in de wis-, werktuig- en sterrekunde geheel en al aan zich-zelven te danken had en zoo onbekend was, dat de Hoogleeraar van swinden jaren lang met hem in het kleine Franeker woonde, zonder iets van de wijdstrekkende kennis des eenvoudigen mans te hebben vernomen. En het kunstwerk verdient nog meer bewondering, wanneer men bedenkt, dat de vervaardiger gebonden was aan eene enge ruimte tusschen zolderbalken en andere beletselen, die hij evenwel alle heeft weten te overwinnen om een kunststuk te vervaardigen, dat binnen en buiten ons land eenen welverdienden roem heeft verworven en door duizenden bezocht, bezien en bewonderd is. Dit Planetarium is het eerst bekend geworden door de Beschrijving, die de zoo even genoemde Hoogleeraar, bevoegd beoordeelaar indien iemand het was, er in 1780 van heeft in het licht gegeven. De tegenwoordige eigenaar van het kopijregt van dat geschrift heeft daarvan eenen derden druk ter perse gelegd; deze is, gelijk de titel aanduidt, zeer vermeerderd, en de levensbeschrijving van den vervaardiger (wiens portret tegenover den titel wordt gevonden) benevens de geschiedenis van het kunstwerk zelf is een aangenaam bijvoegsel voor hen, die scheltema's Geschied- en letterkundig Mengelwerk niet bij de hand hebben, waaruit de bekwame eekhoff hier en daar nog al vrij wat heeft overgenomen. Ook zijn er eenige tafelen bijgcvoegd, behelzende de voornaamste elementen ook van de later ontdekte planeten, ten behoeve, zoo het heet van hen, die deze Beschrijving vereeren als een nuttig leesboek over het Zonne en Planetenstelsel, waartoe het evenwel zeer ongeschikt is.
Echter heeft zij hooge waarde als volledige en naauwkeurige beschrijving van een vaderlandsch kunstwerk, dat, hebbe het op het tegenwoordige standpunt der sterrekunde geene eigenlijke wetenschappelijke waarde, echter ten allen tijde merkwaardig zal blijven als proeve van die degelijke kundigheid in wis- en werktuigkunde, waarin zich de Friezen zoo merkwaardig onderscheiden. De uitvoering, ook der afbeelding van het kunstgewrocht, is zeer net, zoodat wij dit ge-
{==28==} {>>pagina-aanduiding<<}
schrift van onzen voortreffelijken van swinden loffelijk mogen aankondigen en aanbevelen.

De Nederlanden onder Koning Philips II. Naar het Fransch van Ad. Borgnet, Hoogleeraar te Luik. Met toelichtende en uitbreidende Aanteekeningen en Bijlagen. Te Amsterdam, bij F. Muller. In gr. 8vo. XIV en 316 bl. f 3-30.

Er is in langen tijd geen werk over het belangrijkste gedeelte van de geschiedenis der Nederlanden uitgekomen, dat zoo zeer de aandacht verdient als dat hetwelk wij thans aankondigen. Hoewel door een Luikschen Hoogleeraar geschreven, onderscheidt het zich evenzeer door eene groote mate van onpartijdigheid, als door een verstandig gebruik der bronnen, door eene kernachtige voorstelling der feiten, en door een bevalligen stijl. Sedert van der vynckt's Troubles des Pays-bas en schiller's Abfall der Niederlände, is buiten Noord-Nederland geen zoo grondig bewerkt geschiedkundig tafereel van de regering van philips II, over de Nederlanden uitgekomen, en het overtreft beiden, vermits de Schrijver eene menigte van vroeger onbekende officiëele stukken en geheime correspondentiën heeft kunnen raadplegen, waardoor men hier vele zaken en omstandigheden anders vindt voorgesteld of nader toegelicht. De Heer j. van vloten heeft door de vertaling van dit werk, en door de vele belangrijke Aanteekeningen, waarmede hij haar verrijkt heeft, aan zijne landgenooten eene zeer groote dienst bewezen. Wij zijn 't volkomen met hem eens, dat er voor den Nederlander geen gewigtiger tijdvak bestaat, dan dat waarin het zijne vrijheid en zelfstandigheid verkregen heeft, en dat het van veel belang is, dit nu te behandelen, nu er, door het bekend worden van schatten van schrifturen, vroeger onder het stof der archieven bedolven, zoo veel nieuws daarover te leeren, en aan oude gevoelens daaromtrent zoo veel te wijzigen is.
De onpartijdige Geschiedschrijver kan inderdaad het tijdvak der regering van philips II nu met grondige kennis van zaken behandelen, en het boek van den Heer borgnet, hoe klein van omvang en hoe beknopt ook, is, in dien zin, het

{==29==} {>>pagina-aanduiding<<}
eerste, waarin men hetzelve beschreven vindt bij het licht van de meesten der nieuwe bescheiden.
In de twee jaren, sedert de uitgaaf van het oorspronkelijke werk verloopen, heeft de geschiedkundige navorsching niet stil gestaan, maar voortdurend gewigtige nieuwe oorspronkelijke stukken aan den dag gebragt. Borgnet heeft geen gebruik kunnen maken van het 2de Deel van de Correspondance de philippe II; ook niet van het 2de en 3de Deel van die van willem den Zwijger, beiden door den Heer gachard uitgegeven, en die de Archives de la Maison d'orange-nassau zoo belangrijk aanvullen. Ook waren hem onze Vaderlandsche Schrijvers, zooals de jonge, broes, van der kemp, bakhuizen van den brink (over brederode) beijerman (over leicester) niet bekend. De verdienstelijke Vertaler heeft van deze hulpbronnen, in zijne Aanteekeningen met veel oordeel gebruik gemaakt, zoodat zijne vertaling nog ver boven het oorspronkelijke werk is te schatten. Hierin zijn hem zelfs de vergeten brieven van den ouden Leidschen Hoogleeraar bonaventura vulcanius te stade gekomen. Gelijk de Heer van vloten zijn voorberigt, zoo kunnen ook wij deze aankondiging niet eindigen, zonder een trouwhartig woord tot onze landgenooten van de Roomsche belijdenis, die, althans ten deele, zich op een vijandig standpunt tegenover Nederlands bevrijders van het Spaansche juk hebben geplaatst, en, openlijk en, in het geheim, hen allen, doch voornamelijk den grondlegger van onze onafhankelijkheid, willem I, pogen in minachting te brengen. Wij zeggen met hem, dat de afscheiding van Spanje geene vijandelijke gezindheid tegen Rome en zijne kerkleer insloot, maar een betamelijke zucht voor
godsdienstige vrijheid, zooals die nog heden hier te lande aan niemand ontzegd wordt, en waarvan dus alle gezindheden de heilrijke vruchten genieten. Waarlijk de vaderen te miskennen en te lasteren is beneden de waarde van den Nederlander, beneden de waarde van den beschaafden, door blind vooroordeel niet verbijsterden mensch. Wij noodigen onze dwalende landgenooten uit, om dit werk te lezen; als zij 't doen aandachtig, met naauwgezetheid en onpartijdigheid zullen zij anders over de zaak denken, en onverdeelde achting schenken aan hen, die zij nu zoo scheef en eenzijdig beoordeelen. Zulk eene lezing van het werk der Heeren borgnet en van vloten zal ook hén overtuigen, dat

{==30==} {>>pagina-aanduiding<<}
onzen voorzaten niets anders overbleef, dan zich tegen de dwinglandij en godsdienstige vervolging te verzetten, of het land te verlaten; en dat de Prins van oranje, door de Voorzienigheid tot hunne redding bestemd, zijne eeuw zoo ver vooruit was, dat hij eene verdraagzaamheid wilde invoeren, grooter dan waarvoor zelfs onze tijd, helaas, nog geschikt is. Mogen dan Roomschen en Onroomschen, bij het graf van dien grooten martelaar voor burger- en godsdienstvrijheid, bij het graf van den edelen, verlichten willem den Zwijger - elkander de broederhand reiken! - Dat geve God! - Maar hetzij dit al of niet gebeure, zoo veel is zeker, dat er in dit doorwrochte werk, hetwelk in elk Nederlands huisgezin behoort gevonden te worden, een nieuw gedenkstuk is opgerigt voor den roem onzer vaderen, voor hun geduld en volharding, en voor hunnen afkeer van oproer en geweld.
b.




De algemeene beginselen van Strafregt, ontwikkeld en in verband beschouwd met de algemeene bepalingen der Nederlandsche Strafwetgeving; door Mr. A.J. van Deinse, Raadsheer in het Provinciaal Geregtshof van Zeeland, Lid van het Zeeuwsch Genootschap der Wetenschappen in Middelburg. Te Middelburg, bij J.C. en W. Altorffer. 1852. In gr. 8vo. XXVIII en 466 bl. f 4-75.

De uitgave van dit werk mag als een even zeldzaam als gelukkig verschijnsel aan den gezigtseinder der Nederlandsche regtsbeoefening worden beschouwd. Een wetenschappelijk werk over de algemeene beginselen van strafregt, bewerkt door eenen in de school der wetenschap en door langdurige ondervinding gevormden Regtsgeleerde, verdient de aandacht van allen, die in dit vak onderwijs geven en ontvangen, zoowel als van hen die zich met de praktijk onledig houden, of de wetenschap uit liefde voor haar-zelve beoefenen; maar het moet ook bovendien den Nederlandschen Wetgever tot leiddraad strekken bij de zamenstelling van een nieuw Strafwetboek, met zoo veel verlangen reeds sedert ettelijke jaren te gemoet gezien. De bijzondere verdienste van dit werk is, dat het, ook na de voltooijing van dat Wetboek, zijne volle waarde zal behouden, omdat het zich geenszins aan een bestaand Wetboek

{==31==} {>>pagina-aanduiding<<}
heeft vastgeklemd, maar, zich tot de beginselen verheffende, van elke wetgeving onafhankelijk is. Men vindt hier eene ontwikkeling der algemeene beginselen van Strafwetgeving, gelijk die zijn gevormd door de wetenschap; in verschillende landen, en bepaaldelijk in Nederland, door den Wetgever toegepast; volgens de bestaande Wetgeving door de regtsmagt zijn gehandhaafd, en in eene nieuwe Wet behooren te worden aangenomen. Dit laatste gezigtspunt echter (en ziedaar eene aanmerking van algemeenen aard, welke de geachte Schrijver ons ten goede houde) is te veel op den achtergrond gesteld; en zulks is uitsluitend aan de bescheidenheid van den verdienstelijken Schrijver te wijten. Hij wilde geene gevolgtrekkingen maken voor de toekomstige Codificatie, omdat hij zich geen oordeel wilde aanmatigen; maar de wetenschappelijke ontwikkeling van de algemeene beginselen en de praktikale vergelijking met het bestaande, gaf hem, onzes inziens, ten volle het regt en de bevoegdheid om niet slechts zijn gevoelen te uiten over enkele deelen der aanstaande Codificatie (gelijk hij soms wel eens genoodzaakt is te doen), maar om ook den weg aan te wijzen, bij die Codificatie te bewandelen, indien zij aan de algemeene beginselen, naar den landaard en de behoeften gewijzigd, zoude voldoen.
Eene andere aanmerking betreft de verdeeling van het werk, die ons ongelijkmatig, en daarom onlogisch toeschijnt. Na eene uitvoerige Inleiding, wordt het werk in vier gedeelten gesplitst, en het eerste gedeelte weder in twee titels; - en eigenlijk bestaat het geheele werk slechts in den eersten titel van dat eerste gedeelte: die beslaat alle ruimte, van bl. 67 tot 429. De tweede titel van het eerste gedeelte, met de drie overige gedeelten, zijn vervat in dertig bladzijden, van bl. 430-460; zij maken dus te zamen slechts een aanhangsel op het werk uit, hetgeen wel niet kan worden gemist, maar toch bij de indeeling van het werk in geene aanmerking moest zijn gekomen. Tot de waarde van het werk echter doet deze ongelijkvormigheid niet af; en deszelfs gebruik wordt bijzonder gemakkelijk gemaakt, zoowel door eene zeer uitvoerige inhoudsopgave vooraan (bl. xi-xxvii) - als door een volledig Alphabetisch Register der behandelde onderwerpen, achter het werk (bl. 461-465).
Aan eigenlijke regtsgeleerde Tijdschriften de beoordeeling overlatende van al de deelen des werks, willen wij hier nog

{==32==} {>>pagina-aanduiding<<}
slechts eene schets geven van den veelomvattenden arbeid des Schrijvers, ten einde daardoor ons getuigenis te staven nopens de verdiensten, welke het als wetenschappelijk en practicaal verschijnsel onbetwistbaar bezit.
In de Inleiding gaat de S. uit van eene omschrijving en vergelijking tusschen het wijsgeerig en stellig regt in het algemeen, en bijzonder met toepassing op het Strafregt, § 1-9. Vervolgens wijst hij de hulpmiddelen tot de beoefening van het Strafregt aan, § 10-14, en komt dan tot beschouwingen over den oorsprong en de eerste regtsgronden van het Strafregt, § 15; hij vermeldt die leerstellingen en leert ze kennen, § 16-28; en betoogt, welke als de meestgeschikte is aan te nemen, § 29-36; waaromtrent hij tot de slotsom komt; 1o. dat de oorsprong der strafwetten is af te leiden uit het regtens bestaan zelve der burgermaatschappij en uit de daarop wettig gevestigde Regering: 2o. dat de regtsgrond van de bevoegdheid der Regering, om strafwetten uit te vaardigen en toe te passen, alleen te vinden is in het Pactum sociale (*): 3o. dat de regtvaardigheid der strafwetten steunt op de bevoegdheid en verpligting der Regering, om ook door middel van deze verordeningen de maatschappelijke regten te beveiligen en te handhaven: 4o. dat derzelver noodzakelijkheid gegrond is op de onbetwistbare waarheid, dat ze door geen ander, even doelmatig hulpmiddel, in den Staat te vervangen zijn; en
eindelijk 5o. dat derzelver doel tweeledig is, namelijk: Strafbedrieging, en toepassing van de Straf: het eerste kennelijk, om door zedelijken dwang misdaden voor te komen; het andere kennelijk in de bekrachtiging van de uitgevaardigde strafwet (†).
Uit deze vijf hoofdgrondregels (waaromtrent wij ons hier in geene discussie zullen begeven!) wordt door den S. nu afgeleid de aard, strekking en omvang der Strafwetten, § 37-44.
Deze beginselen worden vervolgens op het Nederlandsche

{==33==} {>>pagina-aanduiding<<}
Strafregt toegepast, § 45-48; en deze veelomvattende Inleiding wordt besloten met een geschiedkundig overzigt van het Nederlandsche Strafregt, zoowel in oudere tijnde als later: § 49-60, en met eene opgave en hoofd-verdeeling der Nederlandsche Strafwetten, § 61, 62; waarvan de S. eindelijk in § 63 alleen de algemeene bepalingen, - en niet de bijzondere voorschriften, - als het onderwerp van zijne volgende beschouwingen aanwijst.
Het is ons oogmerk niet, de schets van den inhoud der Inleiding even uitvoerig ten aanzien van het werk zelven voort te zetten. De S. treedt nu toch in eene systematische behandeling van de algemeene beginselen van het Strafregt: hij handelt van misdrijf als schending der wet, die straf na zich sleept, en van misdrijf als onregtmatige daad, die tot schadevergoeding verpligt. Het eerste is verreweg het voornaamste: de vereischten tot daarstelling van misdrijf worden in het breede ontwikkeld, § 67-253; daarop wordt gehandeld van de personen, door welke het misdrijf kan gepleegd worden, § 254-271; van de plaats waar het misdrijf moet gezegd worden te zijn gepleegd, § 272-274; van het voorwerp, waartegen het misdrijf kan begaan worden, § 275-283; van poging tot misdrijf, § 284-299; van medepligtigheid, § 299-337; van de onderscheidene soorten van misdrijven, § 338-362; en eindelijk van de strafbedreiging op het misdrijf gesteld, § 363-426. Over het misdrijf als onregtmatige daad wordt in § 427-432 gesproken. In § 433-436 wordt gewezen op eenige speciale Nederlandsche Wetten, waarin afwijkende beginselen van strafregt voorkomen, als de militaire, de belastingwetten, enz. Dan wordt de vraag behandeld, in hoe verre de algemeene bepalingen van Strafregt op bepalingen in andere Wetten toepasselijk zijn, ofschoon daartoe niet uitdrukkelijk zij verwezen, § 437-440; en eindelijk wordt aangetoond in welke gevallen van de algemeene Strafwetten bij de toepassing kan en moet worden afgeweken, § 441-458.
De volledigheid van dit werk bestaat niet slechts in het veelomvattende van de behandelde onderwerpen; maar vooral ook in de vermelding van de literatuur der behandelde onderwerpen, hetzij van geschiedkundigen of wetenschappelijken aard, en in eene zeer uitgebreide vermelding der Jurisprudentie, waar die te stade komt. In dit opzigt heeft het werk,

{==34==} {>>pagina-aanduiding<<}
ten aanzien der daarbij behandelde onderwerpen, eenige overeenkomst met het werk van den Heer Mr. léon, over de regtspraak van den Hoogen Raad en met de Aanteekeningen van den Heer Mr. schooneveld op de twee eerste boeken van den Code Pénal.
Wij treden overigens in geene bijzonderheden; onze beperkte ruimte laat dit niet toe: wij zouden anders lust gevoelen, om iets mede te deelen van des Schrijvers meening omtrent den invloed van de wetenschap op de toerekenbaarheid van het misdrijf; omtrent de toestemming des beleedigden op de strafbaarheid van het misdrijf; omtrent doodstraf; gevangenisstelsel, en dergelijke veel besproken onderwerpen. Doorgaans mogten wij, welvoldaan, het boek ter zijde leggen: enkele malen was dit het geval niet: b.v. omtrent maatregelen van inwendig bestuur, regtsmagt der Heemraadschappen, regt van exterritorialiteit ten aanzien van schepen, misdrijf bij zedelijke ligchamen, en enkele andere, waar òf de volledigheid der literatuur òf de juistheid van oordeelvelling ons toescheen iets te wenschen over te laten.
Veelmalen herhaalt de Schrijver de opmerking omtrent de noodzakelijkheid der invoering eener nieuwe Nederlandsche Strafwetgeving; hij eindigt er zelfs zijn boekwerk mede: wij hopen, dat dit uitmuntende werk dien arbeid zal verligten en verhaasten, en dat het veel zal bijdragen om die bemoeijing wèl te doen gelukken.
t.




Beginselen van Wisselregt, volgens het Wetboek van Koophandel, door Mr. J.G. Kist, Griffier bij het Kantongeregt te Noordwijk. Te Amsterdam, bij J.H. Gebhard en Comp. 1852. In kl. 8vo. 191 bl. f 1-:

Het is eene waarheid, dat de studie van het Wisselregt iets afschrikkends en duisters, vooral voor den eerstbeginnende in zich bevat, waarvan de oorzaak niet ver te zoeken is. Zij is gelegen in het verkeerde systeem onzer Wetgeving op dat punt; terwijl de Wetgever, zijns ondanks, in den loop van de ontwikkeling zijner theorie gedwongen werd, vele bepalingen op te nemen, in den handel wet geworden, doch moeijelijk met het begrip overeen te brengen, dat omtrent de wissel-
{==35==} {>>pagina-aanduiding<<}
verbindtenis was vooropgezet. Gewoonte en wet waren in voortdurenden strijd, en, zooals de Schrijver zich uitdrukt, de natuur was meermalen sterker dan de leer. Van daar het duistere in ons Wisselregt; van daar de moeijelijkheden waarop men telkens stuitte, wanneer men theorie en praktijk in overeenstemming wilde brengen.
De Schrijver van het aangekondigde werkje stelde zich voor eene korte, zoo veel mogelijk duidelijke uiteenzetting te geven van de bepalingen onzer Wet, omtrent wissels. Hij heeft daarbij gebruik gemaakt van de nieuwere Schrijvers over het Wisselregt, vooral van het werk van Dr. einert, Das Wechselrecht nach dem Bedürfnisse der Wechselgeschäfts im neunzehnten Jahrhundert, Leipzig 1839 - de eerste die de valschheid en onhoudbaarheid aantoonde van het begrip van een Wisselcontract uit verschillende overeenkomsten te zamengesteld, als grond der Wisselverbindtenis.
Wij mogen verzekeren, dat de Schrijver zich uitmuntend van zijne taak heeft gekweten. Na eene inleiding en de beantwoording van twee vragen: Wie zijn bekwaam om Wisselverbindtenissen aan te gaan? en naar welke Wet moeten de Wissels en Wisselverbindtenissen worden beoordeeld? behandelt hij, in de eerste plaats, de verbindtenis uit den Wissel zelf, het eigenlijk gezegd Wisselregt; ten tweede, de verbindtenissen niet uit den wissel ontstaande, in onze Wet in den Titel van Wisselbrieven behandeld.
Het nut ook voor de praktijk wordt zeer bevorderd door de vermelding en oplossing van vele regtsvragen, die maar al te veel bij deze materie ontstaan.
Wij bevelen elk die bij Wisselzaken belang heeft, met gerustheid aan, dit werkje te bestuderen. De eenvoudige en duidelijke stijl maakt de lezing aangenaam, en geeft eene heldere voorstelling van het toch altijd ingewikkeld regtsbegrip des Wissels.
Druk en uitvoering zijn net.
b.

De wet op het regt van Successie en op dat van overgang bij Overlijden en hare beginselen. Te Leeuwarden, bij Gebroeders Borgrink. 1852. In gr. 8vo. IV en 207 bl. f 1-80.

Wij vinden in dit werkje de Wet op het regt van Successie

{==36==} {>>pagina-aanduiding<<}
en op dat van overgang bij overlijden, van den 27sten December 1817, Staatsblad No. 37; benevens de wijzigingen daarin gebragt bij de Wetten van den 31sten Mei 1824, Staatsblad No. 36, en van den 16den Junij 1832, Staatsblad No. 29. - Die verschillende wetsbepalingen worden door den Schrijver toegelicht uit de stukken en beraadslagingen bij de Staten-Generaal gewisseld en gehouden, ten einde de beginselen dier Wetten te leeren kennen.
Achter de verschillende artikelen volgen uittreksels uit de algemeene verslagen en de uitgesproken redevoeringen, zoo namens de Regering als van de Volksvertegenwoordigers.
Het is dus enkel de geschiedenis der Wet, geenszins eene interpretatie of commentarie harer bijzondere bepalingen. 't Mag echter ook als zoodanig een verdienstelijke arbeid genoemd worden, die velen voorzeker welkom zal zijn. Enkele stukken nogtans uit redeneringen, hadden veilig achterwege kunnen blijven.
b.




Redevoeringen van de Heeren De Montalembert en Guizot, gehouden in het Instituut van Frankrijk, op 5 Februarij 1852. Naar het Fransch, door Mr. Alexander Kruseman. Te Amsterdam, bij Loman en Reudler. 1852. In gr. 8vo. VIII en 80 bl. f :-75.

Wij zijn niet geroepen eene beoordeeling te leveren van de in den hoofde dezes vermelde redevoeringen, en zouden er ons ook niet gaarne aan wagen. De spanning waarmede ze werden verwacht, de indruk dien ze achterlieten, liggen nog versch in het geheugen van allen, die met ons het talent der beide uitstekende redenaren bewonderd hebben.
De Heer k. voelde zich opgewekt om zijne krachten aan eene vertaling te beproeven, voornamelijk ten nutte van hen, die de Fransche taal minder magtig zijn.
Wij betuigen gaarne dat de Heer k. goed geslaagd, en dat de vertaling over het algemeen correct en vloeijend is, ofschoon hier en daar wat al te letterlijk; - maar wij moeten toch vragen: waartoe deze overzetting? Die de Fransche taal niet genoeg magtig is om deze redevoeringen in het oorspronkelijke te lezen, is evenmin in staat of geschik om de schoon-
{==37==} {>>pagina-aanduiding<<}
heden dezer stukken regt te bevatten en te genieten. Voor hen behoefde de Heer k. niet te vertalen; zij zullen zijn werk niet lezen, of, zoo zij het al lezen, niet begrijpen. Voor de meer kundigen kan zijne overzetting niet veel aantrekkelijks hebben, daar zij, hoe goed ook, te veel verliezen moet bij het oorspronkelijke; en wie regt genieten wil, zal zeker, gelijk de Vertaler zelf opmerkt, aan dit laatste den voorkeur geven.
b.




Jaarboekjes voor 1853.

Aurora. Jaarboekje voor 1853. Uitgegeven door Mr. J.L.D. Nepveu en S.J. van den Bergh. Te Haarlem, bij A.C. Kruseman. Met Portret en Platen. f 4-90.

Holland. Almanak voor 1853. Uitgegeven door Mr. J. van Lennep. Te Amsterdam, bij Gebroeders Kraay. Met Platen. f 3-50.

Almanak voor het Schoone en Goede. 1853. Met Platen. Te Amsterdam, bij A. Jager. f 1-80.

Vergeet mij niet. Muzen-Almanak, voor 1853. Met Portret en Platen. Te Amsterdam, bij J.H. Laarman. f 3-90.

Erato. Miniatuur-Almanak voor Neêrlands Schoonen, voor 1853, Zeventiende Jaar. Met Platen. Te Utrecht, bij L.E. Bosch en Zoon. f 1-50.

Nederlandsche Volks-Almanak, voor 1853, onder redaktie van H.J. Schimmel. Met Steendrukplaten. Te Schiedam, bij H.A.K. Roelants. f :-90.

Almanak voor Hollandsche Blijgeestigen, voor het jaar 1853. Met Steendrukplaten. Nieuwe Serie. Zevende Jaargang. Te Schoonhoven, bij S.E. van Nooten. f :-60.

Almanak voor Jan en Alleman, voor het jaar 1853. Te Middelburg, bij J.K. de Regt. f :-30.

Christelijke Volks-Almanak, voor het jaar 1853. Met Steen-
{==38==} {>>pagina-aanduiding<<}
drukplaten. Tiende Jaargang. Te Amsterdam, bij P.N. van Kampen. f :-90.

In ons laatst verschenen Nommer is van de drie eerstgenoemde Jaarboekjes reeds verslag gedaan, en aan de ongemeene schoonheid van het uit- en inwendige verdiende hulde gebragt; maar wij hebben ons voorbehouden, er nog eens op terug te komen. Dat is te meer noodig daar wij verzuimd hebben te zeggen, om welke reden wij toen de aandacht bij vóórkeur op déze drie prachtbundels vestigden. Het is omdat zij niets aan het buitenland ontleenen, maar geheel bestaan uit bijdragen en gravuren van landgenooten, en dus niets anders bevatten dan Nederlandsche kunst, en inderdaad zijn Nederlandsche Jaarboekjes. Aan eene beoordeeling van den letterkundigen inhoud is echter, bij de menigte van stukken, die nu 't bovengemelde achttal bevat, niet te denken. Men geloove daarom niet, dat wij al het geleverde bewonderen of goedkeuren. Dat zij verre. Gelijk op elke tentoonstelling van kunst, vindt men ook hier naast het meesterlijke het middelmatige. Wij kunnen b.v. in de Aurora niet goedkeuren, het éérste gedeelte van de overigens niet onverdienstelijke novelle ‘de beste troost,’ waarvan het burlesk-bovennatuurlijke in dézen tijd, in óns land, en vooral dáár misplaatst; de beschrijving van den avond en die van de taal der handelende persone overdreven en théatraal, en de stijl, in weerwil van de daaraan bestede loffelijke zorg, hier en daar nog hoogst onnaauwkeurig is. Door dit laatste gebrek begint het stukje, bij vergissing, al dadelijk met een mirakel van St. silvester, die zijn gelaat toont onder zijn hoofd (kruin was de bedoeling). Zoo kunnen wij ook niet goedkeuren, dat in een bundel waarin wij meenen te weten dat geene vertalingen worden toegelaten, een der Redacteuren zelf een stuk plaatst uit Engelsche acten,
pleidooijen en levensberigten zaâmgetrokken, en dus niet veel méér dan eene vertaling, die, nog bovendien, wat den stijl betreft, in alle opzigten te wenschen laat. Zelfs 't verhaal ‘de vrucht der bezoeking,’ van eene hoogst gewaardeerde pen, komt ons voor, niet waarschijnlijk te zijn en ten slotte niet afgewerkt. Maar dit alles in 't licht te plaatsen, zou méér ruimte vergen dan 't bestek vergunt. Met de poëtische bijdragen gaat 't mede zoo. Daarentegen zijn er, in elken

{==39==} {>>pagina-aanduiding<<}
der bundels, ook vele stukken en gedichten, wier geestigheid of veelzijdige schoonheid wij gaarne zouden doen uitkomen. Maar het bestek is onverbiddelijk. Dit alleen zouden we ongaarne verzwijgen, dat de Redactiën beter dan vroeger gewaakt hebben tegen 't plaatsen van bijdragen, in het belang van de leerstellingen of instellingen van eenig bepaald Kerkgenootschap, en voor de leden van andere Kerkgenootschappen hinderlijk. Het gebruik echter dat, bij de aanvallen op de regtmatigheid van der vaderen opstand tegen Spanje, van 't gezag van bilderdijk is gemaakt, heeft den Heer beelo eene zeer krachtige maar scherpe Ode tegen den Heer alberdingk thijm in de pen gegeven, getiteld: Naroem aan de Schim van bilderdijk. ‘Dat’ roept hij uit:

Dat hadt gij niet verdiend, o vaderlandsche Bard! 
Met eerlijk Hollandsch bloed in onverbasterde aderen; 
Gij, vreêgezind en mild, - waar Protestant in 't hart, 
En gloeijend voor den roem der nooit volprezen vaderen. 
 
Dat hadt gij niet verdiend, dien smet op 't blanke kleed, 
Misduiding van uw woord, verzoenend uitgesproken, - 
Of zoo de hartstogt, zucht naar 't vreemde, u feilen deed, 
Die dwaling wordt te wreed aan uwe schim gewroken! 
 
Versmadend wijst uw hand die hulp, dien naroem af, 
Verplettrend staart uw blik op zulke bondgenooten, 
Geen vloek der wereld, smaad van booze ontwijdt uw graf, 
Maar wee, wee over hen, die zoo uw schuld vergrooten! 
 
Hun luit slaakt op uw beê, een onverstaanbren toon, 
Hun voeten stromplen in het slijk der middeleeuwen, 
De mist der dwaling sluit hun oog voor 't ware schoon; 
Bij boei en houtmijt voegt hun raaf- en eksterschreeuwen. 

Van den Heer j.a. alberdingk thijm, daarentegen, vinden we een Sonnet aan ten kate, in zóó verre verzoenend met het Protestantisme, dat er het Christendom van een ijverig Protestant in gesteld wordt boven de Wijsbegeerte.

God dank! al derft mijn pad den indruk van uw schreên -
Naar 't Kruis van christus vliegt uw vuurge harptoon heen....Geev' God, dat we aan zijn voet elkaâr aan 't harte drukken!

{==40==} {>>pagina-aanduiding<<}

Op dat slot, al hadden we 't nederiger en vrijzinniger gewenscht, zeggen we uit alle volheid des harten Amen. - Als echter de Redactie van de Aurora opzettelijk er over had nagedacht, zou zij, misschien, ook deze twee stukken niet hebben opgenomen. Jaarboekjes moeten, dunkt ons, vreemd blijven aan Staatkundige en Kerkelijke geschillen en verschillen. - Ten aanzien van den éénigen bilderdijk, voor wien wij overigens zeker niet minder dan de Heer beeloo eerbied en liefde koesteren, vergeve ons de Dichter der Ode, dat wij niet begrijpen, hoe men in goeden ernst kunne spreken van



misduiding van zijn' woord, verzoenend uitgeproken;



althans de bladzijden waar b. betoogt, dat ‘karel V wèl en naar plicht, filips bovendien naar geweten en overtuiging’ handelde; dat de Nederlanders ‘zich waarlijk schuldig’ maakten ‘aan rebellie tegen Koning en Kerk,’ en op de vraag of ‘onze voorouders dan zoo slecht’ hebben gehandeld, met andere woorden zegt: dat zij ‘handelden naar hun inzigt en overtuiging;’ maar dat het aankomt op hen, ‘die het volk in beweging brachten’ - deze bladzijden worden door Prof. tydeman, die ze in 't dertiende Deel van bilderdijks Geschiedenis des Vaderlands (bladz. 15 en volg.) heeft doen drukken, ‘zeer begrijpelijk’ genoemd, en dat zijn ze ook (*). Maar deze aanmerkingen veranderen niets aan hetgeen tot aanprijzing van de Aurora is gezegd.
Gaarne zouden de ook nog een poosje bij den aan luim en

{==41==} {>>pagina-aanduiding<<}
ernst zoo rijken ‘Holland’ verwijlen, en er, als uit een kleuren geurrijken hof een paar bloemen plukken, om er dit verslag meê te versieren; maar wij moeten ons eenvoudig gedragen aan 't geen er reeds over gezegd is, en ons vergenoegen met ‘de Schoonste,’ die niet dáár gevonden wordt; maar in den Almanak voor het Schoone en Goede.

Wat geuren 
En kleuren 
Van purper en goud! 
Wat lied in de sfeeren, 
Wat stemme in het woud! 
 
't Wordt wakker 
In d'akker 
Wat sliep in den dop. 
De rups is gestorven, 
De vlinder stijgt op. 
 
Hoe spreidde 
De weide 
Heur schatten ten toon! 
Doch prijkte er de bloeme 
Als paerle aan de kroon. 
 
Toch geene 
Als de eene 
Op 't heuvelken daar; 
Of de aarde er het weligst 
Het vruchtbaarste waar'! 
 
Bedrukte, 
Gij plukte 
Blijmoedig haar af. 
De schoonste van allen 
Zij bloeide op een graf. 

Het portret van den Dichter van dit lieve bloempje van poëzij, den genialen h.j. schimmel, versiert de ‘Vergeet mij niet,’ dien hij opent met een uitvoerig dichtstuk, wij zouden

{==42==} {>>pagina-aanduiding<<}
haast zeggen improvisatie, getiteld: het Schip, waarin hij met korte maar stoute trekken de historie schetst van Neêrlands krijgs- en handelsvloot, tot op den togt van willem III naar Engeland. Ook dit Jaarboekje is fraai, en de inhoud bevat eenige uitmuntende bijdragen; maar noch de platen noch de bijdragen zijn insluitend van Nederlandschen oorsprong. Onder de platen bevinden zich afdrukken van buitenlandsche gravuren, en onder de bijdragen verschillende stukken van Belgische Dichters en Schrijvers. Het boekje is alzoo geen zuiver Nederlandsch product. Wij begrijpen dan ook niet regt, op welken grond de Uitgever 't beschouwd wil hebhen als eene voorzetting van den sedert 1848 niet meer verschenen nederlandschen Muzen-Almanak; immers op den voorspiegel van den band staat 35ste Jaargang; terwijl de Vergeet-mij-niet eerst in 1844 is ontstaan. Dat men in den letterkundigen inhoud, Vlaamsche en Nederlandsche kunst bijeen vindt, kan 't echter voor sommigen eene hoogere waarde geven; want men vindt er Nederduitsche stukken uit Vlaamsche pen, die de bijdragen van onze landgenooten op zijde streven. Behalven eene Nekrologie van den in 1850 ontslapen Dichter j. kisselius - van wien een fragment uit zijne gedeeltelijke vertaling van milton's Paradise Lost geleverd wordt - bevat de bundel slechts twee bijdragen in proza: eene kleine Uit de Portefeuille van Tobias, en eene zeer verdienstelijke Proeve uit een Volksverhaal, van a. snieders jr. te Antwerpen. Onder de poëtische bijdragen vindt men ook een zestal gedichten, die de
dichterlijke nalatenschap uitmaken van den in jeugdigen leeftijd gestorven Zeeuwschen Dichter j.f. brouwenaar; verder zijn zij geleverd door albertine kehrer, door anna, eene twintigjarige, en door de Heeren Dr. n. beets, s.j. van den bergh, f.j. blieck, j.m. dautzenberg, prudens van duyse, Dr. h.b.j. van eyk, j. chr. gewin, j.p. hasebroek, w.j. hofdijk, huisman van dueren, b.ph. de kanter, j.j.l. ten kate, e. laurillard, Mr. j. van lennep, w.j. mensing, h.j. schimmel, a. snieders jr., Dr. t.h. tatum zubli, c.d. viehoff, a. de visser en f. wijsman. Er is onder die bijdragen veel en velerlei schoons, en als we ruimte hadden deelden we gaarne iets mede; inzonderheid uit de stukken van de bij ons nog weinig bekende Vlaamsche meesters, waartoe 't door hen ge-
{==43==} {>>pagina-aanduiding<<}
leverde allezins uitlokt. Opmerkelijkst echter zijn de dichtproeven van de twintigjarige anna. Wij laten hier den aanhef der eerste volgen:

Gij zijt mij lief, Natuur! U minde ik reeds als kind. 
Hoe schamel 't kleed ook zij, waarmeê ge u moogt omhangen, 
Wanneer ge van de lent den bruidstooi gingt ontvangen, 
Of wel uw stralenkrans des zomers 't oog verblindt; 
Ja, zelfs wanneer de herfst met lelies op de kaken, 
U hult in 't schittrend bonte, in 't weeldrig prachtgewaad, 
Dat straks des winters hand u wreed ontroven gaat 
Om van uw nevelhuif een wâ des doods te maken! 
Doch als ge uw lentelucht, uw ambergeuren spreidt 
En in den straalgloed blinkt van al uw zomerluister, 
Dan is 't me, als beefde een stem in 't lisplend windgefluister 
En sprak: hier siert de bruid geen hooger majesteit, 
Hier is ze een dartlend kind of uitgebloeide schoone, 
Wier onvolkomenheid de rasverworven gunst 
Der steeds herscheppende, der tooverende kunst, 
Een vriendelijke hulp op 't minzaamst komt betoonen; 
Hier heerscht zij, schoon heur hand een bloemenschepter draagt, 
Door 't toovren van heur stem en heur aanminnige oogen! 
Hier heeft zij 't needrig kleed van eenvoud aangetogen, 
Dat meer dan de ijdele pronk van weelde of kunst behaagt! 

Dat haar werk, gelijk van alle beginnenden, nog niet onverbeterlijk is, blijkt ook uit dit medegedeelde; maar de aanleg is zeer ongemeen, de twee proeven kondigen eene meesteresse aan. Wij heeten de jeugdige anna welkom in de rij der Vaderlandsche Dichteressen. Moge zij haar talent waardeeren en ontwikkelen met verstand en in nederigheid! Moge de kunst haar nooit anders opleveren dan genoegen en eer!
Als men zeggen mag dat iemand zich-zelven overtroffen heeft, dan zeggen wij dat van den van den bergh, na 't lezen van zijne Ode de Fantazy, en van den Heer ten kate met den blik op zijne Paaschhymne. De slotverzen der laatste zijn vondel en bilderdijk waardig. Evenwel niets menschelijks is dadelijk volmaakt, en in dit gedeelte van het slot, aan het Opperwezen:

{==44==} {>>pagina-aanduiding<<}


Gij buigt U zeegnend naar beneden, 
Gij beurt het stof tot U omhoog! 
o Diepte van verborgenheden! 
o Afgrond, deinzende uit mijn oog! 
Uw wezen, Heere! is niet te peilen: 
Hier voelt de Cherub zich een worm, 
En 's menschen rede strijkt de zeilen, 
Gelijk de zeeman in den storm. 

hinderen niet alleen de hardheid der eindrijmen worm en storm, die zoo ligt door omzetting waren te vermijden geweest; maar wij vinden ook 't gezegde, dat, tegenover de Algoedheid, de rede de zeilen strijkt, niet deftig of edel, en den daarmeê in verband gebragten storm niet gepast; omdat, op het Paaschfeest, de rede van den Christen niet zwijgt uit schrik, maar uit gevoel van Gods ondoorgrondelijke, eindelooze liefde.
Het kleine gedichtje van huisman van dueren te Vlissingen: ‘Zuiver is de blanke parel’ is een klein maar echt pareltje van gevoel en kunst. Wij kunnen den lust niet weêrstaan 't mede te deelen:

Zuiver is de blanke parel, 
Die, door 's duikers hand verschoond, 
Door de digte schelp omsloten, 
In den schoot der baren woont. 
 
Toch nog zuivrer dan die parel 
Is de kuische tranendrop, 
Dien de schuchtre lentemorgen 
Ophangt aan den lelieknop. 
 
En nog reiner is het zuchtje 
Van de schuldelooze maagd, 
Dat de Seraf der aanbidding 
Uit haar hart ten hemel draagt: - 
 
Maar nog kuischer dan het zuchtje, 
Dat Gods engel medevoert; 
Reiner dan de dauwjuweelen, 
Rond den leliekelk gesnoerd; 

{==45==} {>>pagina-aanduiding<<}

Zuivrer dan de blanke parel, 
Die in 't diep der golven rust; 
Is - het dankgebed der moeder, 
Die haar eerstgeboorne kust. 

Als de Dichter ‘Nog veel’ in de plaats zet van 't eenigzins harde en onwelluidende ‘Toch nog’ in Couplet twee, en ‘Om’ voor ‘Rond’ in Couplet vier, zal hij er 't stukje, naar óns inzien, nog aangenamer door maken.
Zedig maar verdienstelijk volgt, na de groote pracht-alma-nakken, de kleine Erato, met een geëmailleerden band, buitenlandsche gravuren en een Hollandsch muzijkstukje. In de woorden van het laatste is eene vonkelnieuwe maar allerlelijkste transpositie. Voor: En te midden uwer teedere streeling, dat we reeds niet mooi zouden vinden, staat er: En uwer teedere streeling te midden. Dichterlijke vrijheid aldus gebruikt zou de taal misvormen; de anders verdienstelijke jeugdige Dichter wachte zich er voor. In poëtischen stijl zou men kunnen zeggen, dat aan den hemel van de Erato weinig andere sterren zijn opgegaan dan van de tweede grootte; maar - het boekje is verzameld door de begaafden Dr. van eyk en p.j.n. brouwer, en dit is waarborg genoeg, dat er niets dan goeds in voorkomt. Omstreeks dertig Zangers hebben van 't hunne bijgedragen om ook aan dezen Jaargang, die zes-en-veertig dichtstukjes bevat, uitgebreidheid en waarde te geven. Wij zouden den lezer vermoeijen met eene dorre optelling van zoo vele namen of titels. Als er plaats ware deelden we iets mede van didymus, of Dr. van eyk, of mouthaans kunstige en zoetvloeijende zomerregen; maar wij moeten ons bepalen tot de verzekering aan ‘Neêrlands schoonen’, voor welke het lieve boekje is bestemd, dat de inhoud niet minder schoon en bevallig is dan de zanggodes-zelve, zoo als die op de titelprent staat afgebeeld.
De Redactie van den Nederlandschen Volks-Almanak is aan den ijverigen, geestigen Dichter schimmel opgedragen. Blijkens het voorberigt heeft hij met moeijelijkheden te kampen gehad; maar het zeer onderhoudende werkje draagt er weinig sporen van. Dit boekje is versierd met een keurig portret van den beroemden kunstschilder ary scheffer in steendruk, en met drie geestige en fraaije steendrukprenten. In dichtmaat biedt het bijdragen aan van s.m. böeseken, h.th. boelen, w.j. van zeggelen, a. van der hoop js. zn., darie wetan (?), s.j. van den bergh, j.a. molster, e.j. potgieter, en den Redacteur. Al de gedichten, hoe ver ze uiteen loopen, zijn in keuze van stof en in toon en trant van behandeling populair, voor den eenvoudigsten lezer bevattelijk, en wèl geschikt om het volk niet alleen aangenaam maar ook nuttig bezig te houden. Het poëtische gedeelte beantwoordt dus aan den titel van het werkje, en aan zijne bestemming. Niet minder is dat het geval met de proza-stukken, in een paar van welke ook meer poëzij steekt dan in menig gedicht. De Kantoorbediende is door jacob naar 't leven geschilderd.

{==46==} {>>pagina-aanduiding<<}
Mooije Geertje van joh. c. zimmerman is een vlugtig maar aardig schetsje uit het volksleven van de achttiende eeuw. In de twee broers levert Dr. h.a. sels mede zulk eene schets uit de zeventiende eeuw. Maar de fraaiste stukken zijn die van de Heeren potgieter en schimmel. Gelijk de eerste den inhoud sluit met een meesterstukje van aandoenlijke, schilderachtige poëzij, zoo begint hij dien ook met een meesterstukje van aandoenlijk, schilderachtig proza. Wij weten niet wat het schoonste is: 't was maar een weesjen, of 't verhaal: Blaauw bes! Blaauw bes! - De Heer schimmel, die met hetzelfde gemak en geluk zich in alle genres beweegt, heeft een meesterstukje van een geheel anderen aard geleverd in het satiriek, nu en dan komiek verhaal krijn de veerschipper, die, van zijne rentjes levende, als lid van den raad, assessor, en, eersten assessor zijnen burgemeester den voet dwars zet, en daarom aangebeden door de ingezetenen van 't dorp, eene oppositie organiseert om 't budget verworpen, allerlei uitgaven gedaan, en te gelijk alle belastingen afgeschaft te krijgen. Die wijze man wordt, door den plotselingen dood des burgemeesters, gedwongen een poosje voor burgemeester te spelen; maar binnen acht dagen stuurt hij alles in 't riet, en misbruikt zoodanig zijn gezag, dat hij er een deel van zijn vermogen bij inschiet, en de vlugt neemt, terwijl de nu woedende bevolking een aanval doet op zijn huis.
De Almanak voor Hollandsche Blijgeestigen is óók eene soort van Volks-almanak, al schijnt hij geene droefgeestigen tot lezers te verlangen. Hij mogt, dunkt ons, wel bij voorkeur aan droefgeestigen zijn opgedragen, die er behoefte aan hebben dat men ze wat opvrolijke, en daartoe is hij uitmuntend geschikt. Als dit boekje, gelijk de titel zegt, alleen voor Holland bestemd is, getuigt 't van algemeene deelneming in ónze blijmoedigheid, en van een echt belangeloozen broederlijken geest; want uit alle de andere gewesten en zelfs uit België is er toe bijgedragen. Wie zou ook aan de roepstem van den geestigen van zeggelen, dien we als Redacteur hoorden noemen, geen gehoor geven! Eene aardige, piquante Legende door hem naar 't Engelsch van ingoldsby bewerkt, doet hopen, dat de Dichter van Pieter Spa door zijne beroepsbezigheden toch niet geheel aan de dienst der Muzen zal onttrokken blijven. De kunst en letteren mogen zich daarmede geluk wenschen. - Maar hoe zullen wij regt laten wedervaren aan zoo vele vernuftige kunstgenooten, als hem loffelijk ter zijde staan? De opgaaf van den inhoud kan ons niet verder brengen. Wij zullen, onder dankzegging aan allen, eenvoudig zeggen wat óns 't verdienstelijkste voorkomt; hetgeen volstrekt niet beslist, dat de overige stukken van mindere gehalte zouden zijn. Andere lezers kunnen aan andere bijdragen den voorkeur schenken. De gustibus non est disputandum. Of om de gedachte, òf om den stijl, òf om de versificatie bevielen ons ongemeen: de briefwisseling tusschen een student en zijn vader van Dr. n.b. donkersloot; Jaspers rijkdom, van j. chr. gewin; Vrolijke Harmen, van f. wijsman; De geleersde bekoorder, van
prudens van

{==47==} {>>pagina-aanduiding<<}
duyse; De Thuisbrengst, van f.f.c. steinmetz; een meesterstukje van versificatie, potgieter nagezongen; De doove neef, (proza) van j. krabbendam, rz.; Student zijn, van j. sasse, in den trant van van zeggelen; De noodlottige paruik van j.a.v.; De loting, van g.p. roos; Het Concert à la Musard (een gesprek van twee Texelsche buurvrouwen in haar dialect, en aardige tegenhanger van langendijks boertige beschrijving, enz.) door d.; Een blad uit mijn reisjournaal (zonder naam); en Tante en Nichtje, van g. de vos, dat niet correct maar toch aardig is, en hier volgt om zijne beknoptheid, tot een klein proefje om den smaak te prikkelen.

Knorrige tantes en aardige nichtjes, 
Leelijke tronies en lieve gezigtjes, 
Monden tot kijven en mondjes tot kussen, 
Zij'zachte meisjes en nijdige zussen, 
Oogen vol boosheid en oogen vol goedheid, 
Harten van keisteen en hartjes vol zoetheid, 
Slechte humeuren en goed (?) om te blozen, 
Stekende doornen en bloeijende rozen, 
Haar van den kapper en golvende lokken, 
Lieve figuurtjes en tantes (lijven?) als stokken, 
Tantes als alsem en nichtjes als honing 
Vond ik vereenigd onlangs in een woning; 
Scheiden is noodig van zulke verwanten. 
Ik heb het (een?) nichtje! Wie wil de tante? 

In de Ontvanger is de trant van c. huygens niet onaardig nagebootst; maar stukjes in dien geest zijn niet van of voor blijgeestigen, en kunnen 't debiet van het werkje niet vermeerderen.
Als de Almanak voor Jan en Alleman ook gebruikt wordt om Jan en Alleman tegen ons Vorstenhuis op te zetten, zal 't elken vriend van Eendragt die magt maakt aangenaam zijn als deze eerste Jaargang ook de laatste is. In het schimpdicht Gouda, met dát oogmerk geschreven, staat onder anderen, dat het ‘bedrogen volkje’ gebukt gaat onder de Uitgestelde schuld en Kansbilletten, die in der tijd zijn daargesteld ‘in 't voordeel van den Prins.’ Men weet dat de Conversie-wet van 14 Mei 1814 de noodzakelijke en weldadige bestemming heeft gehad, om de geldmiddelen van 't door Frankrijk verarmde Vaderland eenigzins te verbeteren, en de rentheffers van den Staat te gemoet te komen in het verlies door de tièrceering in den Franschen tijd geleden. - Daar wij het werkje niet kunnen goedkeuren, ware 't overbodig er méér van te zeggen.
De overgang van dat nieuwe product op den Christelijken Volks-Almanak is groot en verkwikkend. Dit eenvoudige, maar belangrijke boekje bevat niets anders dan 't geen wèl luidt. Dat het alleen voor Protestanten bestemd is behoeft naauwelijks gezegd te worden. In den Kalender staat tegenover de daglijst van elke maand, eene overdenking vol wijze wenken en raadgevingen, waarschijnlijk van den Eerwaarden van vollenhoven, aan wien wij ook toeschrijven de fraaije

{==48==} {>>pagina-aanduiding<<}
en treffende artikelen over den Ararat, en over den marteldood van hendrik van zutphen, en de aandoenlijke beschrijving van eene Zondagviering onder Protestantsche geloofsgenooten in de Pyreneën. Van h. de ridder ontvangt men het versmade bloemkorfje, een klein; van mina de kracht van Gods Woord, een uitvoeriger wèlgeschreven verhaal, en van v.l. lz. een kort maar krachtig woord over den hoogmoed. In poëzij levert de Redacteur den tekst voor een Oratorium: de Intogt in Jeruzalem. Verder zijn oorspronkelijke of vertaalde dichtstukjes geleverd door l. berman, c.d. viehoff, k.n. meppen, j.f. van hoogstraten, m.l. quack, r.n. graadt jonckers, j. chr. gewin, w. hilker, f. wijsman, j.h. jonckers, anne en eenige niet genoemden. Al het geleverde werkt mede tot opwekking van Christelijke liefde, tot versterking van de kracht des geloofs, tot vermeerdering van den troost der hope. Met leedwezen missen wij er den naam van den Heer schimsheimer. Als de ruimte 't toeliet volgde hier het woord over den Hoogmoed van v.l. lz., of de Avondstemmen van den Heer f. wijsman. De drie coupletten die wij uit de laatsten mededeelen zullen den lezer gewis niet onaangenaam zijn:

Waarom ge mij, als de avondstralen 
Hun goudstof strooijen over 't bosch, 
Zoo vaak door beemd en veld ziet dwalen, 
Of neergevleid (vlijd) op 't glinsterend mos? 
Waarom ik de eenzaamheid verkieze 
Van 't stil en plegtig avonduur, 
Mij als bij voorkeur dan verlieze 
In 't heerlijk schouwspel der natuur? 
 
Dan vindt mijn ziel de kalmte weder, 
En droom ik droomen, wonderzoet. 
Dan voert de zephir, licht (ligt) en teeder 
Mij zucht en zangen te gemoet. 
Dan hoor ik blijde harmoniën, 
Waaruit een hemelvrede lacht, 
Dan hoor ik geesten-melodiën, 
Als stemmen van den zomernacht. 
 
Dan rusten veld en woud en dreven, 
En ligt de stilte op berg en dal; 
De heuvlen zwijgen en toch zweven 
Er zangen door het groot heelal. 
Dan smelten lof en lied en bede 
Te zamen in één liefdetoon, 
Dan is de hemel 't beeld van vrede, 
En de aard een voetbank van Gods troon. 

Daarmede bevelen wij den Christelijken Volks-Almanak, die ook met een viertal fraaije plaatjes is versierd, onvoorwaardelijk en met nadruk aan.
En daarmede zeggen wij ook de aanbevolen Jaarboekjes voor 1853 vaarwel.






{==49==} {>>pagina-aanduiding<<}

Boekbeschouwing.

Proeve van grondslagen voor eene nieuwe Nederduitsche vertaling van het Nieuwe Testament, naar den leiddraad der vertaling van den Staten-Bijbel (*),volgens den gewonen Griekschen tekst; door W.A. van Hengel. Te 's Hertogenbosch, bij Gebr. Muller. 1852. In gr. 8vo. 156 bl. f 1-80.

De wensch om de tot dusver gebruikelijke zoogenoemde Staten-vertaling van den Bijbel door eene nieuwe, volgens den tegenwoordigen stand der uitlegkunde, vervangen te zien, had zich in de laatste jaren van meer dan ééne zijde doen hooren en was ook ter tafel van de Algemeene Synode der Nederlandsche Hervormde Kerk gebragt. Deze trok zich de zaak aan en besloot, na rijpe overwegingen en voorgelicht in verschillenden zin, om dien gewigtigen, maar veelomvattenden arbeid voor te bereiden. Zij was daartoe vooral geleid door een belangrijk advies, uitgebragt door den Leidschen Hoogleeraar van hengel, die later door de Algemeene Synodale Commissie werd uitgenoodigd om eenige regelen op te geven, die men zijns inziens bij het werk eener nieuwe vertaling van het N.T., waarmede men volgens het eenparig gevoelen van alle bevoegden moet beginnen, zou hebben in het oog te houden (†). Ten gevolge hiervan schreef hij dit werkje, hetwelk volgens eenen bevoegden beoordeelaar, Dr. spijker, ‘den Nestor onzer Exegeten waardig’ is (§), en waarvan wij hier ter plaatse eene aankondiging wenschen te geven.

{==50==} {>>pagina-aanduiding<<}

Het algemeen belangrijke der zaak, in dit geschrift besproken, noopt ons om er iets meer van te zeggen, dan in een Tijdschrift als dit doelmatig zou wezen, bijaldien het bestemd ware voor de godgeleerde wereld alleen. Immers, wie die den weg der zaligheid uit den Bijbel wil leeren kennen, gevoelt geene behoefte aan eene naauwkeurige overzetting der Heilige Schriften? Men zegge niet, dat de Staten-Bijbel, die zich door groote getrouwheid twee eeuwen lang eenen wèlverdienden lof heeft verworven (*), genoegzaam zij tot beantwoording van de groote levensvraag: wat moet ik doen om zalig te worden? Dezelfde bedenking toch zou, gelijk in de Synode te regt werd opgemerkt, op den Staten-Bijbel, die in der tijd eene gebrekkige overzetting moest vervangen, goeddeels kunnen worden teruggebragt; en die blind is of zich blind houdt voor de reuzenschreden, sedert twee eeuwen gedaan door de hulpwetenschappen van oordeelkunde, taalstudie (vooral Oostersche), Bijbelsche aardrijkskunde en wat niet al! - die van oordeel is, dat de Christelijke waarheid geen belang hebbe bij het licht, hetwelk bij den tegenwoordigen stand der wetenschap over de gewijde oorkonden kan worden ontstoken - die het voor eene onverschillige zaak houdt of bijzondere ondernemingen soms onbekookte en onvoldoende verbeteringen der Staten-vertaling aan de gemeente in handen geven, - de zoodanige zal van zijn vooroordeel en zijnen bijgeloovigen eerbied voor een menschenwerk, gelijk de gewone overzetting is, wel niet door de overtuigendste gronden zijn terug te brengen. De steller dezes hoorde vóór eenigen tijd eenen predikant uit eene van de voornaamste steden onzes Vaderlands in goeden ernst zeggen, dat hij vrijmoedig durfde vragen of er dan wel één opzigt ware, waarin het
waar belang der gemeente door eene nieuwe Bijbelvertaling zou worden bevorderd. Ref. koos het eerste voorbeeld het beste dat hem voor den geest kwam en antwoordde met de vraag, of het dan kon tegengesproken worden, dat eene menigte verkeerde en schadelijke begrippen over den waren aard der bekeering ijzervast in de gemeente waren ingedrongen ten gevolge van den misslag der Staten-overzetting, om door het

{==51==} {>>pagina-aanduiding<<}
ééne woord: bekeering en zich bekeeren, de twee Grieksche woorden over te zetten, waarvan het eene de bepaalde beteekenis heeft van overgang tot het Christendom (Hand. xv: 3, 1 petr. ii: 25), het andere die van gemoedsverandering ten goede (matth. iii: 8, 2 Kor. xii: 21). Bij dit voorbeeld, ook door den Hoogleeraar van hengel opgenoemd (bladz. 19), zouden nog meerdere te voegen zijn, doch genoeg: indien het voor hen, die de oorspronkelijke Bijbeltaal niet verstaan, een onschatbaar voorregt is, de woorden der H. Schrijvers zoo na mogelijk in hunne moedertaal te mogen lezen, ware het een allerbelangrijkst werk, dat er eene overzetting bestonde, die ‘een afdruksel is van den grondtekst, tot in de fijnste trekken aan het oorspronkelijke gelijk.’ (Bladz. 4.)
Zal eene overzetting des Bijbels voor de Protestanten in ons Vaderland, die zich tot dusver van de Staten-Bijbel bedienen, zoo na aan de hooge eischen van dat ideaal voldoen, als zulks binnen het menschelijk vermogen ligt, dan behoort zij èn volgens den gewonen Griekschen tekst, èn naar den leiddraad van de Staten-vertaling te geschieden.
Wat het eerste betreft: de Hoogleeraar maakt hiervan melding in het begin des derden Hoofdstuks. Hij verklaart zich op goede gronden voor het volgen van den gewonen Griekschen tekt, d.i. de Elzeviersche uitgave van 1624, in het algemeen. De tekstkritiek heeft ongetwijfeld sedert dien tijd belangrijke schreden gedaan en de lezing van vele plaatsen is door latere onderzoekingen gewijzigd; maar indien men moet wanhopen aan de mogelijkheid om immer eenen tekst vast te stellen, die met volkomen zekerheid, tot in de kleinste bijzonderheden, letterlijk het oorspronkelijke handschrift van iederen Bijbelschrijver wedergeeft, mag men zich tevreden stellen met eene lezing, die een algemeen gezag in de Christenheid heeft verkregen, die over het geheel zoodanig is dat men er in kan berusten, en met welke de Staten-vertaling meer dan met eenigen anderen tekst overeenkomt, dan doet men veiligst om dien zoogenoemden textus receptus te volgen, behoudens evenwel het gebruik maken van die verbeteringen in de lezing, welke men in onze dagen als onbetwistbaar zeker mag aannemen, gelijk b.v. het weglaten van 1 joh. v: 7, 8: ἐν τῷ - τῇ γῇ. Van hengel brengt juist ter snede bij, dat ook de Staten-vertalers zich niet zoo onvoorwaardelijk aan den Elzevierschen tekst

{==52==} {>>pagina-aanduiding<<}
hielden, of zij hebben het voorbeeld gegeven, daarvan bij overtuiging af te wijken; terwijl het, om dit hier in het voorbijgaan tot geruststelling van minkundigen te zeggen, door al de onderzoekingen van de geloovige en ook zelfs van de ongeloovige wetenschap volkomen bewezen is, dan niet één enkel deel der Christelijke waarheid afhangt van betwiste lezing van den grondtekst. De Hoogleeraar wil, dat de overzetters bij ieder vers of bij iedere zinsnede zullen beginnen met het onderzoek of er overwegende redenen zijn om van de gewone lezing af te wijken, en dat zij zich daartoe zekere regelen van kritiek trachten eigen te maken. Het zal ook op de vertaling slechts zeldzaam invloed hebben en men zal er althans door de overzetting der eene plaats niet door belemmerd zijn voor de andere.
Het andere: de Staten-vertaling tot leiddraad te nemen, is evenzeer aan te raden. Ruim twee eeuwen lang heeft deze verbindend gezag gehad in de Ned. Herv. Kerk. Zij is voor verbetering vatbaar, maar onschatbaar is nog in het algemeen hare waarde, en het ware ligtzinnig, doelloos, schadelijk, zoo men noodeloos van haar afweek of haar zelfs niet ten grondslag legde. De Bijbelvertaling moge eene geheel nieuwe worden, d.i. geene bloote herziening van de oude, - dat zij naar den leiddraad van de bestaande behoort te worden ondernomen, is het eenparig gevoelen van alle geleerde, godvruchtige mannen, die hun oordeel in deze hoog gewigtige zaak hebben uitgesproken.
Zal nu van hengel de grondslagen der beoogde nieuwe overzetting van het N.T. opgeven, hij doet het in drie Hoofdstukken. Het eerste stelt de regelen vast ter bereiking van het ideaal eener nieuwe Nederduitsche vertaling, met het oog op de twee reeds genoemde voorwaarden: den gewonen Griekschen tekst tot grondslag en de Staten-vertaling tot leiddraad. Zijne regelen zijn algemeene en bijzondere. De eerste zijn slechts twee: zich te houden aan het oorspronkelijke, waar de Staten-Bijbel daarvan afwijkt, en: zich te rigten naar dezen, waar hij met het oorspronkelijke overeenkomt. Op deze algemeene regelen rusten eenige bijzondere, ten aanzien van de juistheid der voorstelling, het vertalen (in tegenstelling met verklaren), de gelijkheid aan zich zelve, de getrouwheid aan de Grieksche woordschikking en aan de eigenaardig-
{==53==} {>>pagina-aanduiding<<}
heden van den grondtekst, de duidelijkheid, en eindelijk den hedendaagschen stijl. Gelijk in het algemeen deze regelen bij de eerste lezing zich aan het gezond verstand aanbevelen, zoo wordt hare doelmatigheid ten duidelijkste aangewezen door voorbeelden van hare inachtneming of verwaarlozing door de Staten-overzetters; voorbeelden welke natuurlijk slechts volkomen kunnen begrepen worden door hen, die het oorspronkelijke Grieksch verstaan, maar welke toch ook ten deele onder het bereik van ongeletterden vallen. Wij noemen slechts den regel, die voorschrijft, dat men hetzelfde grondwoord overal - zooveel mogelijk - door hetzelfde Nederduitsche overbrenge, en niet hetzelfde woord bezige op plaatsen, waar in het Grieksch twee verschillende worden gevonden; vergelijk het boven omtrent bekeering opgemerkte. Het moge b.v. den vertaler van een hedendaagsch geschrift geoorloofd wezen, - men moge het zelfs als een voornaam vereischte in hem aanmerken, dat hij, lettende op den aard der
talen uit en in welke hij overzet, somtijds verklaart in plaats van te vertalen, zoodat hij, wetende dat de Franschen in hunne uitdrukkingen alles overdrijven, être en désespoir niet altijd zal overbrengen: in wanhoop zijn, maar dikwijls: bedroefd zijn, of: zich iets aantrekken; - zulke vrijheden zijn den Bijbelvertaler ongeoorloofd, en daar hem eene overrijke taal om in over te zetten ter dienste staat, kan de Nederduitsche Bijbelvertaling zijn, hetgeen zij in alle talen niet wezen kan, indien - want dit is een van de grootste taalkundige vereischten - de vertalers zich eene fijne kennis verwerven van de synonima. De vertaler van een gewoon boek zou gerust savez vous en pouvez vous ecrire? kunnen vertalen door: kunt gij schrijven? - de Bijbelvertaler zou, ware het Fransch de grondtekst, den rijkdom zijner moedertaal behooren te gebruiken, en het eerste uit te drukken door: verstaat gij schrijven? En van dergelijken aard nu zijn de eischen, die des Hoogleeraars regelen doen.
Ware men in staat om die regelen overal en zonder eenige uitzondering te volgen, dan zou eene vertaling volmaakt zijn. Maar zulks is niet mogelijk. Daarom besteedt van hengel een tweede Hoofdstuk om aan te wijzen èn: dat de opgegeven regels niet onbepaald gevolgd kunnen worden, èn: welke bepalingen uit die onmogelijkheid voortvloeijen. Voor het eerste wordt gewezen op: het onderscheid tusschen het Grieksch en

{==54==} {>>pagina-aanduiding<<}
het Nederduitsch - op het vreemde der schrijfwijze aan het N.T. eigen - op de nog onvoldoende slotsom van menig taalkundig onderzoek. Die ooit eene eenvoudige schoolvertaling heeft gemaakt, stemt aanstonds de twee eerste opmerkingen toe; men neme slechts weder het Fransch, waarin, even als in het Grieksch, dikwijls het bijv. naamw. achter het zelfst. wordt geplaatst. Men vindt daar ook iets terug, gelijksoortig aan het Grieksch, dat eenen vervoegingstijd der werkwoorden heeft, welken wij niet kennen, gelijk de Franschen in hunnen parfait défini. Voorts: elke taal, ook de Grieksche, heeft uitdrukkingen, die men niet letterlijk vertalen kan, maar bij welke men moet omschrijven, waarbij wij weder herinneren de Fransche woorden: contrôleur, régistration enz.; evenzoo drukt het N.T. in het Grieksch het Leviraatsche pligt-huwelijk van eenen broeder met de kinderlooze weduwe zijns broeders (*) met één woord uit (†). Sommige bijzonderheden in de Grieksche taal zijn ook nog niet tot eene bepaalde slotsom gebragt. Zoo vindt men er ontelbare malen het lidwoord, waar het niet in de overzetting kan worden uitgedrukt, b.v. bij den naam God, en omgekeerd zijn wij genoodzaakt, het lidwoord te plaatsen, waar het Grieksch het niet heeft. Zoo luidt matth. xxii: 21 in het oorspronkelijke letterlijk: geeft hetgeen keizers is aan keizer en hetgeen des Gods is aan den God. Men is het nog niet eens over de reden van de aan- of afwezigheid van
het bepalend lidwoord in zulke gevallen. Niemand zegge, dat dit onbeduidende kleinigheden zijn. 't Is de pligt van elken vertaler, ook te letten op kleinigheden; door den zamenhang kunnen zij belangrijk worden, en allerminst mogen zij worden veronachtzaamd door iemand, die met gemoedelijke trouw de Heilige Schriften, die wijs moeten maken ter zaligheid, in eene andere taal overbrengt. En dat het bepalend lidwoord niet altijd eene kleinigheid is, blijkt - om dit ééne slechts te noemen - daaraan dat de uitdrukking: heilige geest somtijds met, somtijds zonder hetzelve wordt gebruikt; b.v. Hand. ii: 4 staat niet: zij werden allen vervuld met den heiligen geest, maar zonder het bep. Lidw. met heiligen geest. Heeft de ongeletterde er geen regt op, dat men hem door de ver-
{==55==} {>>pagina-aanduiding<<}
taling zoo na mogelijk doe kennen, wat er in het oorspronkelijke staat of niet staat?
Maar welke bepalingen vloeijen nu voort uit de omstandigheid, dat de hoofdregels niet onbepaald kunnen worden toegepast, en dat het volgen van den eenen somtijds in strijd brengt met den anderen? Deze worden mede door den Hoogl. opgegeven; zij zijn terugslag op de zeven bijzondere regelen van het eerste Hoofdstuk. Ook hierover een woord ten behoeve van den niet-geletterden, maar beschaafden stand, voor welken wij schrijven. Het is volkomen waar, dat de vertaler slechts het oorspronkelijke heeft over te brengen, maar zich van verklaring, van het geven zijner opvatting, moet onthouden. Doch dit kan onmogelijk worden. Men neme eens, dat iemand, uit het Hoogduitsch vertalende vindt: sind sie fertig? Moet hij nu niet uit den zamenhang opmaken of hij te schrijven hebbe: zijn zij - of: zijt gij gereed? Alzoo ook de Bijbel-overzetter; onderzoekt de Schriften, heeft de Staten-vertaling joh. v: 39 in de Gebiedende Wijze; maar het Grieksch laat geheel onbeslist, of men aldus zal overzetten, dan wel in de Aantoonende Wijze: gij onderzoekt de Schriften. Evenzoo joh. xiv: 1: gijl. gelooft in God, gelooft ook in Mij, waar het Grieksch even goed gedoogt: gelooft in God en gelooft ook in Mij; of: gij gelooft in God en gij gelooft ook in Mij. Hier kan men dus het verklaren bij het vertalen niet geheel ontwijken. Intusschen brengt ons deze melding van het Persoonl. Voornaamw. op eene bijzonderheid, die, ofschoon mede eene kleinigheid, ook niet over het hoofd mag worden gezien. Dat rededeel wordt in het Grieksch alleen dán uitgedrukt, wanneer het nadruk heeft. B.v. matth. v: 20: voorwaar ik zeg u, zonder het Pers. Voornaamw.;
vs. 22: Ik zeg u, met hetzelve. Dit verschil behoort in den druk te worden aanschouwelijk gemaakt. Voorts behoort nog tot het noodzakelijk verklarende, dat men hier en daar ongelijk aan zich-zelv' zal moeten wezen in den regel, om hetzelfde woord steeds door hetzelfde woord over te zetten. Zoo heeft het woord avondmaal in het Christelijk spraakgebruik eene te bepaalde beteekenis, dan dat men het 1 Kor. xi: 20 door maaltijd zou mogen vervangen, en toch is het laatste woord gepaster dan het eerste in Openb. iii: 20, xix: 9. Maar buitendien kan men het grond-
{==56==} {>>pagina-aanduiding<<}
woord niet overal door maaltijd vertalen, want luk. xiv: 12 wordt gesproken van middagmaal en avondmaal beide. Indien men dus het woord avondmaal overal zou willen bezigen, kon men het daar, waar van den gedachtenismaaltijd van den dood des Heilands wordt gebruikt, met: A laten drukken. Doch genoeg. Men heeft nu, dunkt ons, een algemeen denkbeeld van de bedoeling der regelen en hunne toepassing; en men ziet er uit - waarom het ons vooral te doen was - met hoeveel zorgvuldigheid van hengel het werk der Bijbelvertaling wil hebben behartigd; eene zorgvuldigheid, die aan het overdrevene zou grenzen, indien de H. Schriften niet zoo gewigtig waren voor alle Christenen en het in eene zoo hoogst belangrijke zaak geoorloofd ware iets op te offeren of voorbij te zien, dat het werk zoo na mogelijk aan de volmaaktheid brengen kan. Wij kunnen hierop niet genoeg drukken. De zaak der voorgenomen Bijbel-overzetting wordt veel besproken en door zekere partij in de Kerk nadrukkelijk (d.i. niet met krachtige redenen, maar met ophef) bestreden, zelfs verdacht gemaakt. Men heeft zich niet ontzien, met eene ergerlijke voorbarigheid de
mannen in verdenking te brengen, die - zoo als men verneemt - tot het ondernemen dezer zwaarwigtige taak zouden zijn uitgenoodigd, alsof het te vreezen ware, dat bekende of vermeende godgeleerde zienswijze invloed zou kunnen hebben op dezen voor de belangen der gemeente zoo teederen arbeid. Ongetwijfeld zouden er ook Godgeleerden van andere rigting bij zijn genoemd, indien de uitnoodiging tot opgave van geschikte personen geschied ware door allen die daartoe, naar wij vernemen, zijn aangezocht. Maar hoe dit zij, en welken gang de voorbereidende werkzaamheden in dezen nog nemen zullen, dit is zeker, dat ieder, die de oogen openen wil voor de waarheid, deze Proeve van den Hoogleeraar van hengel, op aanzoek van de Algemeene Synodale Commissie der Ned. Herv. Kerk geschreven, slechts behoeft te lezen, om zich te overtuigen, dat de arbeid der Bijbel-overzetting waarlijk niet met onberadenheid of roekeloosheid wordt beschouwd en behandeld, maar met eene gemoedelijke naauwgezetheid, die de gemeente volkomen waarborgt tegen alle mogelijke misleiding in hare dierbaarste belangen. En mogt het gebeuren, dat hier of daar de vertaling eener enkele plaats schene in

{==57==} {>>pagina-aanduiding<<}
te loopen tegen begrippen, die ten gevolge van het bezigen der Staten-vertaling de Kerk zijn ingedrongen, dan zij men eerlijk genoeg om te bekennen, zoowel dat er een groot onderscheid bestaat tusschen een punt der Christelijke waarheid als zoodanig, en zijn bewijs uit de eene of andere plaats, als dat men geene keuze heeft tusschen òf de Staten-vertaling te houden voor een door Goddelijke ingeving onfeilbaar gemaakt werk, òf toe te stemmen, dat de voortreffelijke mannen, die haar vervaardigden, bij al hunne kunde en godsvrucht niet boven dwaling verheven waren. Die het eerste vaststelt, met dien is geen spreken; zal hij zich gelijk blijven, dan moet hij staande houden, dat de Staten-overzetters Hand. vii: 45 en Hebr. iv: 8 te regt jezus hebben vermeld als dengene, die de Israëliten in Kanaän heeft geleid, in plaats van josua (dat in het Grieksch dezelfde naam is). Men heeft regt, zoo men deze zaak met hoogen ernst nagaat en des noods waar en zoo als het voegzaam is, waarschuwt tegen het minste wat naar onbedachtzaamheid zweemen zou; maar men heeft grootelijks onregt, zoo men de gemeente in beweging zoekt te brengen tegen eene zaak, die blijkens deze Proeve waarlijk niet onbedacht wordt voorbereid, en ook met zulke grondslagen niet onbedacht zal ter hand genomen worden.
Nog nadrukkelijker wordt deze opmerking bevestigd door het derde Hoofdstuk, bestemd tot het mededeelen van bedenkingen, voorslagen, wenken, vragen, die de nadering aan het ideaal der vertaling kunnen bevorderen. Zij betreffen hetgeen de vertaling moet voorafgaan, vergezellen en volgen. Bij hetgeen voor het ter hand nemen van het werk der overzetting te verrigten is, komt nu in de eerste plaats in aanmerking het vaststellen van de tekstlezing, waarvan wij reeds hebben gesproken, alsmede het bepalen zoo van het juiste of onjuiste der Kapittel- en Vers-verdeeling, als van de scheid- en invullings-teekens. Het gebrekkige der indeeling in Hoofdstukken en Verzen springt hier en daar in het N.T. te sterk in het oog, dan dat men haar onveranderd zou mogen laten. Intusschen zien wij er groote bezwaren in, om b.v. 1 Kor. xi: 1 bij Hoofdstuk X te voegen (dat Openb. xii: 18 bij xiii behoort, wordt hier niet vermeld). Want de nommers der Verzen kunnen geene verplaatsing lijden, of de aanhaling zou geheel

{==58==} {>>pagina-aanduiding<<}
in de war worden gebragt; men zou er zich dus bij moeten bepalen, om b.v. te laten drukken: 1 Kor. x:
32. Gelijk ik ook, enz.

xi: 1. Weest mijne enz.

Hoofdstuk XI.

2. En ik prijs u, enz. ofschoon het altijd iets ongevalligs voor het oog heeft, indien een Hoofdstuk met vs. 2 begint. De verplaatsing van een of meer woorden van het eene Vers in het andere, waar de zin dit vordert, heeft minder zwarigheid. Ten aanzien van de scheidteekens kunnen wij ons niet onthouden, ééne fraaije opmerking onder het oog onzer lezers te brengen. Luk. xiii: 29: ‘En daar zullen er komen van Oosten, en Westen, en van Zuiden, en Noorden’ heeft de Elzeviersche tekst slechts één comma, na het woord ‘Westen’. ‘Maar wat’ - schrijft van hengel - ‘doet nu de Staten-Bijbel? Met het drietal scheidteekens zondert hij van elkander af wat zamenverbonden moet zijn. Zoo krijgen wij eene vervelende optelling van de vier hemelstreken voor eene krachtige tegenoverstelling van de twee uitersten tegen de twee uitersten, zoo als die naar den Oosterschen trant uit de pen van den Schrijver is voortgevloeid. De exegetische kleine opmerking is schoon en verraadt den meester; zij zou evenwel nog gegronder zijn, indien de overzetters niet juist door het woord van alleen voor de eerste en derde hemelstreek kennelijk hadden willen doen gevoelen, dat het hier niet is eene ‘vervelende optelling van de vier hemelstreken’, maar inderdaad eene ‘tegenoverstelling van de twee uitersten tegen de twee uitersten’ (*). Van fraaije exegetische

{==59==} {>>pagina-aanduiding<<}
opmerkingen trouwens is het boekje vol, en het is daardoor een uitnemend geschrift voor Bijbel-uitleggers, die hier meermalen met ééne pennestreek een allerschoonst licht zien opgaan over plaatsen, die duister waren of doorgaans verkeerd worden begrepen. Ook hierom is de achteraan geplaatste bladwijzer van behandelde plaatsen een zeer nuttig toevoegsel. Inderdaad! het oog van den Nestor onzer Exegeten ziet nog scherp, en voor meer dan ééne fraaije opmerking zijn wij hem dank schuldig.
Omtrent de voorafgaande overeenkomst der vertalers met elkander hebben wij nog iets aan te raden, waarvan van hengel geene melding maakt. Het betreft hunnen pligt om zooveel immer mogelijk, ook in de overzetting te doen blijken van de gelijkheid des grondwoords. De Staten-vertaling heeft - wij erkennen het - zich op vele plaatsen goed gered uit de moeijelijkheid, waarin zij door het in acht nemen van dezen regel zou zijn gebragt, en men moet het zeker aan verloop van de taal toeschrijven, dat vele juiste onderscheidingen ons niet meer als zoodanig toeschijnen. Het woord schoonmoeder is onbepaald, en duidt zoowel voor eenen man de moeder zijner vrouw, als voor deze de moeder van haren echtgenoot aan; maar dit was, dunkt ons, geene reden om het woord, gelijk het matth. x: 35 gebruikt wordt, op eene andere plaats (matth. viii: 14) wijfs moeder over te zetten. Indien men het geheel willekeurig gebruik van verschillende Nederduitsche woorden, waar in het Grieksch slechts één gevonden wordt, vermeldt, dan noemt men eene van de zwakste zijden onzer gewone vertaling. Er was geene reden om hetzelfde woord mark. iii: 4 goed doen en 1 petr. ii: 15 wel doen te vertalen; zelfs veroorzaakt het laatste ligtelijk eenige dubbelzinnigheid, daar weldoen doorgaans gebezigd wordt van de handreiking der Christelijke liefde. Even weinig grond was er om het-
{==60==} {>>pagina-aanduiding<<}
zelfde woord matth. xix: 4 begin en xxiv: 8 beginsel te vertolken; -en tegenwoordig, nu het laatste woord zijne bepaalde wijsgeerige beteekenis heeft verkregen, kan het in den zin van aanvang niet worden behouden. Het is niet altijd geheel zonder bedoeling, wanneer zij aldus te werk gaan. Staat
Hebr. xii: 20 aanraken voor hetzelfde grondwoord, dat Kol. ii: 21 aanroeren is overgebragt, - dit laatste heeft zijne reden, omdat het eerstgenoemde woord hier reeds stond; maar niets verhinderde dan ook, om op de andere plaatsen te schrijven: ‘indien ook een gedierte den berg aanroert’, en men heeft zich de gelegenheid laten ontsnappen om ἅπτεσθαι en θίγειν in de vertaling te onderscheiden. De overzetters hebben het zich ten deze al te gemakkelijk gemaakt en te spoedig gegrepen in den rijken woordenschat onzer taal, schoon zij met eenige moeite een woord hadden kunnen vinden, dat voor al de plaatsen paste. Slechts twee voorbeelden willen wij er van geven. Hetzelfde woord is Hand. xix: 13 vertaald omzweven, Hand. xxviii: 13 omvaren, 1 tim. v: 13 omgaan, en Hebr. xi: 37 wandelen (Bijbelgen.: omzwerven). Het ééne woord: omtrekken voldoet aan de behoefte van al de vier plaatsen. Even zoo is het woord dat luk. xxii: 22 vertaald is besluiten, Hand. ii: 23, Hebr. iv: 7 bepalen, Hand. x: 42 verordineren, xvii: 26 bescheiden, ald. vs. 31 ordineren en Rom. i: 4 bewijzen, misschien het best over te zetten door aanwijzen; ten minste het woord
bestemmen voor al de andere plaatsen geschikt, vleit zich niet in de laatste. Zonderde men deze uit, waar het woord inderdaad eene gewijzigde beteekenis heeft, dan schoot voor de overige over: bestemmen zoo als Bijbelgen. Hand. xvii: 26 heeft, hetgeen te gepaster ware, omdat men dan ook diensvolgens letterlijk in den Brief aan de Romeinen voorverordineren kon veranderen in voorbestemmen, latende het aan de uitlegging over, daarvan den zin te bepalen.
Zullen nu de overzetters in dit opzigt de Staten-vertaling waarlijk verbeteren, dan behooren zij vooraf eenheid te zoeken in het overbrengen van die woorden, welke noodeloos in gene door verschillende woorden zijn overgezet. Daar vele woorden verschillende beteekenissen hebben, zal men zich natuurlijk overal niet aan den regel: hetzelfde door het-
{==61==} {>>pagina-aanduiding<<}
zelfde kunnen houden, maar men zal toch ongetwijfeld hierdoor veel verbetering kunnen aanbrengen.
Bij het vertalen neme men eenige taalkundige en andere voorschriften in acht, die betrekking hebben op eigenaardige Grieksche uitdrukkingen, woordspelingen, overtolligheden, onduitsche woorden en uitgangen, en wat dies meer zij. Hier, gelijk in het geheele geschrift, betoont van hengel zich een fijn kenner, niet alleen van het Grieksch, maar ook van het Nederduitsch, blijkbaar in hoogst gepaste voorslagen van vertaling van woorden en woordvoegingen (*). Voorts ook over inlasschingen, zoo met als zonder [ ], alsmede het kenmerken van woorden, bij welke het Nederduitsch niet onmiddellijk aanwijst dat zij in het Grieksch eenen bijzonderen nadruk hebben. Deze zouden onzes inziens niet met eene andere letter, maar met spaties behooren te worden gedrukt, hetwelk geen bont aanzien zou geven, vermits die woorden meestal kort zijn; dezelfde druk zou ook die uitdrukkingen kunnen onderscheiden, die bij het schrijven worden overgenomen, zonder ze die wijzigingen te doen ondergaan, welke het redebeleid vorderde.
Eindelijk na het vertalen zal men te zorgen hebben voor het aanwijzen van de zekere of vermoedelijke gebreken van den gewonen Griekschen tekst - voor aanteekeningen op de vertaling betrekkelijk woorden en zaken - voor vermelding van gelijkluidende plaatsen (eene zwakke zijde der Staten-vertaling) - voor inhoudsopgaven - voor eene algemeene Inleiding - en voor de noodige Registers.
Uit dit vlugtig overzigt ontwaart men, dat dit geschrift inderdaad zoowel eene belangrijke bijdrage tot de uitlegging van het N.T. is als eene instructie, zoo volledig en naauwkeurig als men haar slechts zou kunnen wenschen, ten behoeve dergenen, aan wie een werk zal worden opgedragen, waarnaar,

{==62==} {>>pagina-aanduiding<<}
wordt het inderdaad ter hand genomen, de Nederlandsche Hervormde Kerk en de meeste Zuster-genootschappen (de Lutherschen hebben eene Nederduitsche overbrenging der vertaling van luther) met gespannen verwachting zullen uitzien. Wij oordeelden het doelmatig, de aandacht van alle godsdienstvrienden op deze belangrijke zaak te vestigen, en zoo wij dit deden bij het aankondigen der Proeve van den voortreffelijken van hengel, het was omdat er elders - zie boven - reeds op andere wijze over geschreven is. De gemeente mag en moet wel licht in deze aangelegenheid hebben; het is voegzaam, het is haar nuttig dat zij, zooveel dit kan, op de hoogte gebragt worde om de taak der Bijbelvertalers te overzien, en in staat gesteld om een beter dan oppervlakkig oordeel te vellen zoo over de onderneming-zelve als over het hetgeen er van te verwachten is. De gemeente kan nu oordeelen tusschen hen, die een nieuw zaad van oproerigheid en wantrouwen gelieven te vinden in het brandmerken eener grootsche en schoone onderneming, en hen, die al de krachten des geestes, welke God hun gaf, met zooveel zorgvuldigheid - bijna zeiden wij: angstvalligheid - aan het voorbereiden van dit werk te koste leggen. Die maar eenigzins ontwikkeld is kan nu het bestek beoordeelen; hij kan zien of hier reden bestaat tot mistrouwen.
Wij nemen de vrijheid hier nog eene kleinigheid bij te voegen. Zij betreft iets, waarvan de vermelding niet in het plan van den Hoogleeraar lag; namelijk het al of niet behouden van verouderde woorden der Staten-vertaling. Het is aan alle beoefenaars onzer taal bekend, dat de Staten-Bijbel onder de vele thans niet meer gebruikelijke woorden eenen schat behelst van de zoodanige, die, ofschoon verouderd en slechts nog levende door hunne plaats in den Bijbel, te schoon, te krachtig, te juist zijn, om, indien eene nieuwe Bijbel-overzetting ze niet opneemt, van lieverlede geheel uit de taal te verdwijnen. Sommige dier verouderde uitdrukkingen zijn in de nieuwste drukken der Staten-vertaling, met name in die van het Nederlandsch Bijbelgenootschap reeds veranderd. Mij bepalende tot het N.T. noem ik alleen: vaten in bevatten, mark. ii: 2; weertschappen in gezelschappen (minder juist; indien er een ander woord moest genomen worden, zouden wij kiezen: ploegen)

{==63==} {>>pagina-aanduiding<<}
mark. iv: 39; eerlijk in aanzienlijk, mark. xv: 43; nederheid in vernedering, luk. i: 48 (in overeenstemming met Hand. viii: 33 en jak. i: 10, waar hetzelfde grondwoord staat); slecht in eenvoudig, Hand. iv: 13; weten in kennen (jezus ken ik en paulus weet ik, waar men met twee inlasschingen heeft gedrukt: [wie] paulus [is] weet ik) Hand. xix: 15; voorzigtigheid in voorzorg, Hand. xxiv: 3, en denkelijk meerdere. Maar daar zijn ook andere, die de aandacht vorderen, en tot hiertoe onveranderd zijn gebleven. Enkele willen wij vermelden:
Beteekenen: joh. xii: 33 in den zin van te kennen geven. (xviii: 32 kan het volgens het Grieksch op het woord slaan, en in dit geval wordt het gebezigd in de nog gebruikelijke beteekenis.) Men blijft zich zelv' gelijk en behoudt de Staten-overzetting, bij Hand. xi: 28, xxv: 27 gevolgd, indien men het verouderde woord verandert in: te kennen geven.
Doen. ‘Geld den wisselaren doen’, matth. xxv: 27. Ter hand stellen is drie woorden voor één; brengen komt te dikwijls als vertaling van andere woorden voor. (Het woord woeker in dat vers in rente te veranderen, schijnt minder geraden, omdat, als men het O.T. ter hand neemt, het werkw. woekeren niet wel door een ander kan vervangen worden. Rente nemen is eene omschrijving. Anders - het w. woeker heeft thans eene andere, ongunstige beteekenis.)
Gast, Hebr. xi: 13, hetzelfde met vreemdeling, dat er op volgt. Al ware het om dit synoniem alleen, behoort men dit, door de bekende plaats zeer bekende woord in eere te houden. Het is op zich zelv' verouderd, maar niet in de zamenstelling: gasthuis, d.i. niet zoo als het tegenwoordig veelal wordt gebezigd: ziekenhuis, maar: huis tot verpleging van hulpbehoevende vreemdelingen (ellendigen in de oude en echte beteekenis van het woord, nog bekend in het oude Amsterdamsche ellendigen kerkhof).
Gerei, luk. xv: 25, ongetwijfeld gebezigd om een verwant woord te hebben bij gezang dat er aan voorafgaat. Het woord behoort behouden te worden, omdat wij geen ander hebben, dat zang en dans te zamen uitdrukt.
Male, matth. x: 10. Men zal dit oud-Hollandsche woord zeker wel dienen te behouden, want niemand zal verlangen er het min edele woord reiszak of het nog oneindig trivialer:

{==64==} {>>pagina-aanduiding<<}
knapzak voor te lezen. De Bijbelvertaling is eene uitnemende bewaarplaats voor dergelijke woorden als het eerste.
Meijen, mark. xi: 8. Een zeer fraai woord, want onze taal heeft geen ander, dat groene, gebladerde takken uitdrukt.
Phiole, Openb. v: 8, heeft niets waardoor het zich aanbeveelt boven - veel waarin het achterstaat bij drinkschaal.
Stokwaarder, Hand. xvi: 23 (Bijbelgen. stokbewaarder, zoo als het woord ook doorgaans wordt uitgesproken). Het komt alleen daar ter plaatse voor. Cipier is min deftig en ook geen zuiver Nederduitsch; gevangenbewaarder een lang woord. Echter ware dit te verkiezen, want nu de gevangenen niet meer met de voeten in een ‘stok’ of blok worden vastgesloten, heeft de taal niet het minste belang meer bij het behouden van dit verouderde woord.
Taberne, Hand. xxviii: 15, werd oudtijds meestal taveerne geschreven. Het is een Latijnsch woord, daar ter plaatse slechts met Grieksche letters geschreven; als eigennaam kon het des noods zijne plaats behouden, want herberg elders is een ander woord, dat ter voorkoming van misverstand luk. ii: 7 zeker wel door een ander vervangen zal worden.
Tuin, matth. xxi: 23, voor omheining, en wel vooral heg van levende of gevlochten twijgen. Het woord is in dezen zin geheel verouderd, behalve in Zeeland, en men zal het niet kunnen missen bij gebrek aan een ander, dat de zaak even goed uitdrukt. Ook door het Bijbelgebruik handhave het zich in de taal.
Zaal, matth. xxvi: 3, in den zin van paleis. Indien men het wegens de tegenwoordige beteekenis: groot vertrek in een gebouw, mogt willen verwerpen, vrage men zich, of hof voor het verblijf van den Hoogepriester niet te vorstelijk, en woonhuis niet te gering zij.
Doch genoeg of welligt meer dan dat. Wij hebben slechts ééne reden tot regtvaardiging van het breedvoerige onzer aankondiging: de algemeene belangstelling, die een arbeid als het ondernemen eener nieuwe officiële vertaling van de Heilige Schriften vinden moet. Wij danken den Hoogleeraar van hengel voor zijn belangrijk geschrift.

o - t.
h.m.c.v.o.






{==65==} {>>pagina-aanduiding<<}

Geschiedenis des Vaderlands door Mr. w. bilderdijk; uitgegeven door Prof. H.W. Tydeman. Dertiende Deel, Eerste Stuk. Te Amsterdam, bij J. de Ruyter. 1851. In gr. 8vo. 219 bl. f 2-25.

Wij bejammeren het, dat de geleerde beoordeelaar (*) der vorige Deelen dezer Geschiedenis zich, om persoonlijke redenen, gedrongen heeft gevoeld, zijne taak bij het XIIde Deel te staken, en wij doen dit te meer, daar wij juist om het persoonlijke belang, dat hij in den inhoud van een groot gedeelte van dit Stuk stellen moest, hem te liever daarover zelf hadden gehoord. Hoe dit echter zij, hij verontschuldigde zich van de voortzetting zijns arbeids, en zoo werd ons de taak opgelegd, die wij zeker niet zonder eenigen schroom aanvaarden, dit Eerste Stuk des XIIIden Deels hier aan te kondigen. Dien schroom moesten wij daarbij reeds voelen bij het lezen alleen der woorden van den Hoogl. tydeman (bl. 41): ‘om b. juist en billijk te beoordeelen, moet men hem persooneel en van nabij gekend hebben.’ Op geen van beiden toch mochten wij ons beroemen. Bilderdijk was ter zielen een geruimen tijd reeds vóór wij nog de kinderschoenen hadden uitgetrokken, en onze kennis aan hem kon zich dus slechts van later dagteekenen en moest zich tot zijne werken bepalen. De vraag is echter of de uitdrukking des Heeren tydeman in zulk een stoffelijken zin behoeft opgevat te worden, als hij-zelf het trouwens schijnt te bedoelen, en waardoor wij reeds van zelf

{==66==} {>>pagina-aanduiding<<}
als geheel onbevoegd voor den op ons genomen arbeid, dien onbegonnen konden laten varen; maar dat, zij het met alle bescheidenheid gezegd, is, naar wij gelooven, niet het geval; of liever, om bilderdijk van nabij en personeel te kennen, komt het ons voor, minder dan bij iemand anders, noodig te zijn, dat men hem, volgens paulus' uitdrukking: ‘naar den vleesche’ gekend hebbe; bij niemand kan men, naar het óns voorkomt, gemakkelijker dan bij bilderdijk tot eene volledige kennis van zijn innigste wezen en geaardheid komen, ook zonder hem immer te hebben gezien; niemand die meer dan hij, in bijna ieder zijner werken, zijn gansche gemoedsbestaan, de innigste roerselen zijner handelingen open en bloot legt, zich geheel persoonlijk en van zeer nabij aan elk zijner lezers, die niet van alle gaven van opmerking en scherpzichtigheid ontbloot is, doet kennen. Wij wijzen daarbij in de eerste plaats op zijne Brieven en Mengelingen en Fragmenten, en wij doen dit te meer omdat deze juist uit dit oogpunt de aanleiding hebben gegeven tot eene zoo volledige karakterschets van hun schrijver, als ieder, die geleidelijk en zonder eene uitgebreide kennis van bilderdijks werken-zelve en tot eene voorbereiding op hunne beoefening, tot dezes nadere kennis geraken wil, met de meeste vrucht ter hand zal nemen en overdenken. Wij bedoelen de verstandige karakterstudie door den schranderen kinker, in zijne uitvoerige aankondiging dier Brieven (in den Recensent voor 1838 en 1839 (*)) ontworpen; uit welke men ons ook thans vergunne hier de hoofdtrekken op te nemen, om in het verlevendigde persoonlijke beeld des grooten Dichters, des te gemakkelijker dat alles op te merken wat ons, ter juistere beoordeeling ook van hetgeen het voor ons liggend boek ons omtrent hem geeft, uuttig en noodig zal zijn. ‘Zijne levendige, ligt ontvlamde, en, men mag wel zeggen rustelooze verbeeldingskracht’ - zoo zegt ons kinker (bl. 32) - ‘schiep hem nu deze dan weder andere, dikwijls elkander verdringende inzigten, niet alleen in zijne letterkundige en wetenschappelijke studiën, maar ook in

{==67==} {>>pagina-aanduiding<<}
zaken, die tot zijnen toestand en persoonlijke belangen behoorden. Ook daarin was zijn leven eene aaneenschakeling van fictiën; en wanneer hij eenmaal deze fictiën en opvattingen voor waarheid had doen gelden, kwam hij daarvan niet gemakkelijk terug, ten ware eene andere gedachtenleiding hem tot een ander ideaal stelsel bragt. Dan verliet hij zijne vorige inzigten wel eens, en zulks zonder zich er over te bekreunen, of het met zijne vroegere wijze van beschouwen al of niet instemde. Vandaar (het) onzamenhangende en tegenstrijdige zoowel in zijne bespiegelingen als in zijne handelingen. Waar men hem van onwaarheden aangaande personen en zaken zou mogen beschuldigen, mag men zulks gerustelijk op rekening van deze fictiën stellen. Het is juist door zijne weelderige vinding en verbeeldingskracht, waarin zijn keus juist niet altijd deel nam, dat hij zoowel in poëzij, als ongelukkig ook in proza, en allerongelukkigst zelfs in zijn doen en laten, door zijne fictiën, die in vele zijner levensaangelegenheden geweldig op zijn gevoel werkten, beheerscht, ja, niet zelden overheerscht werd; en daar waar de uitstorting van zijn hart zich op den voorgrond plaatste, was zijn proza, en zijn handel en wandel, zoowel als zijne poëzij wel het minst navolgenswaardig. Maar ook dan, en in die toestanden, waarin hem zijne driften overmeesterden speelde de daardoor opgewekte verbeeldingskracht......Hiermede mag dan ook wel in betrekking beschouwd worden, hetgeen een zijner vrienden van hem getuigde, dat hij vele dingen, welke hij als waarheden beschouwen wilde, niet zoo zeer geloofde, als wel dat hij geloofde dat hij ze geloofde. Wie bejammert het niet’ - zoo schrijft hij elders - ‘den begaafden, maar, door verbitterdheid van hart en hoofd, diep geschokten man gedurig in zulke vlagen (van zinsverbijstering) te zien vervallen; en wie verwondert zich dan niet, dat de Uitgever (zijner)
Brieven het onverklaarbare en onzamenhangende uit bilderdijks leven en persoon, uit een ander oogpunt, dan uit dat van deze verbeelding, meende te kunnen verklaren?’ (bl. 314). ‘Vele zijner paradoxiën’ - zoo besluit hij ten leste - ‘zoo in letterkundige, als wijsgeerige vakken, waarvan er zeker vele zijn waaraan hij zelf geen geloof sloeg, mogen met veel reden aan zijne zielekrankheid, misschien ook somtijds aan een hem eigen geest van tegenspraak toegeschreven worden.’ (1839; bl. 163.)

{==68==} {>>pagina-aanduiding<<}

Wie bilderdijks Brieven ook maar doorbladerd, wie de meeste zijner Dicht- en Mengel-werken gelezen, wie zich, bij het beoefenen onzer geschiedenis, van die van bilderdijk bediend heeft, zal de gegronde uitspraak, de juiste karakterschets van zijn scherpzinnigen tijdgenoot en den vriend zijner jongere jaren voorzeker gaarne beamen; en ook het laatst uitgegeven Stuk dier geschiedenis geeft er de afdoendste blijken van. De eigenlijke Geschiedenis, weet men, is met het vorige Deel gesloten; in dit vangt de Hoogl. tydeman de uitgave van verschillende stukken van vroeger en later tijd aan tot die geschiedenis betrekkelijk, en die, zoo ook al voor haarzelve weinig belangrijk, des te gewigtiger mogen geacht worden voor de nadere kennis, de zielkundige beschouwing van hun steller. Hij voegt daaraan vervolgens eene verdediging van bilderdijks waardij als Geschiedschrijver en eenige nadere beschouwingen over wagenaar toe, en wijdt de tweede helft van zijn boekdeel aan eene nalezing op de aanteekeningen over de oudste aardrijks- en geschied-kunde dezer landen, in bilderdijks Eerste Deel. Wij nemen ons voor, die tweede helft in eene tweede afdeeling dezer aankondiging te behandelen, en houden ons in deze eerste met den belangrijken inhoud der eerste bezig.
Met het beeld van bilderdijk, zoo als het door kinker geteekend is, voor ons, en de herinneringen, daardoor uit bilderdijks verschillende geschriften bij ons opgewekt, in onze gedachten, moeten wij ons minder verwonderen over hetgeen ons terstond de eerste bladzijden van dit nieuwe Deel reeds schenken. Daar vinden wij dadelijk een kort en zwartgallig opstel met menigerlei proeve van de fictiën, waartegen wij door genen werden gewaarschuwd. ‘De eigenlijke Staat of bestaan van den Staat’ - lezen wij er o.a. - ‘heeft geduurd 1568-1795 onder allerlei wisselvalligheden en onzekerheden, dat is nog geen 150 jaren, en was dit nu een tachtigjarigen oorlog met al zijn ellenden en opofferingen waardig? - Voor elk jaar jammerenvol nog geen 2 jaar, voor elken dag geene 2 dagen, voor elk uur geene 2 uren rust, veiligheid, stil genoegen of welvaart; welk een tafereel!’ - Ja, welk een tafereel! roept ook gewis de blijmoediger, de bedachtzamer lezer uit, door het dieptreurige van dat van bilderdijk getroffen; waarlijk onze wakkere vaderen uit den vrijheids-
{==69==} {>>pagina-aanduiding<<}
oorlog moeten er zoo niet over gedacht hebben, of zij hadden de wieken niet zoo krachtig uitgeslagen, en de miskende welvaart hunner vroegere en latere nakomelingen ware ook voor andere dan bilderdijks donkere blikken verscholen gebleven. Welk een tafereel! roept die lezer uit, wanneer hij daarenboven nog ter verzwaring van dien last van naarheid moet hooren, hoe b. daarbij dan nog ‘het onderscheid niet (gerekend heeft) tusschen hetgeen wij ons in de latere tijden lieten genoegen, bij de vrijheid en overvloed onzer Graven’!! - Maar die lezer is ook geen teisterbant; misschien sluimerde zijn geslacht zelfs wel in het niet, waaruit ‘bij verval van alle oude geslachten, nieuwe familietjens opgekomen (zijn) van
steenbakkertjens, klompenmakertjens (trip), gravertjens of modderlui, korf- of mandenmakertjens’, enz., of behoorde hij, veel erger, wel tot hen die als ‘kinderen der vreemdelingen, als lakeien in 't land kwamen, met alle beneficiën begiftigd werden (en aan genen) het hof maakten’; en moet als zoodanig schaamrood het antwoord schuldig blijven op bilderdijks vraag ‘na dit alles: waar de Natie is?’ totdat hij den droefgeestigen bard hoort verzuchten: ‘evenzoo mogen wij vragen, waar in deze jammerlijke dagen de Christenheid schuilt.’ - Arme Christenheid! arme Natie! die ‘tot godlooze Engelschen en duivelsche Franschen (*) ontaardt, met dagelijksche verwoesting van wat er nog Hollandsch en Christelijk bij ons overig is; en hetgeen ook noodwendig steeds verder en verder zal gaan, tot onze eenige Heer en Verlosser zich op eene uitblinkende wijze over ons ontferme, welk oogenblik ieder verplicht is om dagelijks en t'aller ure met tranen en zuchten af te bidden, dat verhaast moge worden!’ - Amen! zegt de getroffen lezer, dat zij zoo! - maar verheugt zich, dat hij voor ditmaal met die hartroerende vermaning vrij komt.
Wee hem echter, wanneer hij er daarmede voor goed dacht af te zijn; nadat hem toch eerst een kaarteblad is voorgelegd, waarop in korte regels een zeer kort begrip der Vaderl. geschiedenis is neêrgekrabbeld, en dat overigens niets belangrijks heeft, komt hij vervolgens tot eene korte en ‘opmerkelijke’ (tyd.) beschouwing van Nederlands verzet tegen Spanje;

{==70==} {>>pagina-aanduiding<<}
en waarlijk wèl was het van den Hoogleeraar, die zelf, als men zich uit zijne aanteekeningen op het VIIe Deel dezer ‘Geschiedenis’ herinneren zal, zoo wakker de rechtmatigheid van den opstand, het recht op een zelfstandig bestaan, in korte en bondige taal betoogd heeft, - wel was het van hem te wachten, dat hij deze ‘papiserende sophismata, geheel voor rekening van bilderdijk’ laten zou, en ‘het schiften en weêrleggen er van aan den verstandigen Lezer’ overliet; want zeker geen Over-bergsche Tijd-genoot, die ooit in klaarder woorden on-Nederlandscher stellingen heeft zoeken te verdedigen dan de verbijsterde dichter bij dezen scheeven blik op onzen strijd tegen Spanje. ‘Filips maatregelen’ - zoo heet het - ‘waren inderdaad zoodanig als de staat der zaken vereischte; en had men den Nederlandschen Adel daarbij niet te veel ontzien (!!!) zij hadden het doel bereikt.’ Indien men het al mocht laten gelden, dat filips ‘naar’ - zijn kerkelijk - ‘geweten en’ - zijne domme - ‘overtuiging’ handelde; deden dan de Nederlanders dat minder? was hunne overtuiging van den ernst hunnes geloofs, hun geweten omtrent hun plichten tot God en de waarheid minder geldig dan de zijne? Staan niet, op zijn minst genomen, beide partijen daarin gelijk? - Neen, zegt bilderdijk, ‘de Ned. maakten zich waarlijk schuldig.....en beriepen te onrecht zich op rechten, die men hun toekende, dewijl zij die rechten tegen hun plicht misbruikten’; en om zijn gevoelen aan te dringen komt hij er zelfs toe zich de fictiën op te dringen, dat ‘de Executie van het vonnis’ door de Inquisitie over
Nederland uitgesproken ‘geen individuëel leven of goed raakte’; kan hij het zelf geloofd hebben? Men hoore hoe hij het zich zocht diets te maken; twee bladzijden verder, namelijk, zegt hij met ronde woorden: ‘op brandstapels komt het niet aan; die zijn slechts een andere form van te beletten dat men geen kwaad doe.’ ‘Het compelle intrare is hard’ - zoo laat hij er in stellingen, een Groot-Inquisiteur waardig, aan voorafgaan - ‘maar dit weet ik, dat God een ijverig God is, en de Godsdienst niet tolerant zijn kan of mag. Ja, ik erken onbewimpeld, dat ik een Kerk, die verdraagzaamheid predikt en niet eenigheid, voor geen kerk houden kan.’ Ga naar Rome, onzinnige, en laat u wijden!
En niet minder onverdedigbaar dan zijne meening omtrent de uitheemsche, is die omtrent de inwendige Staatkunde van

{==71==} {>>pagina-aanduiding<<}
het jonggeboren Gemeenebest. In den geest van jovellanos Spaansche rijmpje:

Geen oppermagt bestaat er, 't is gewis, 
Waar alles opperst, niemant onder is. 
'k Belijd 't is waar, als Kristen dat drie één zij, 
Maar om 't geloof, en bevend voor de hel, 
Doch nimmer zal 'k beamen, weet het wel, 
Dat zonder laagte er ergens hoogte alleen zij. 

In den geest dezer door alle Souvereiniteitsvrienden in min of meer gewijzigden vorm steeds herhaalde, maar weinig afdoende regelen (*), trekt ook bilderdijk tegen het ‘republikeinsche onding’ te velde, en meent dat het ‘bij niemand op moest komen, dat de schapen zich-zelfs weiden konden of een hunner de herdersmuts opzetten, en de fluit en staf in de hand geven’, en hij meent althans dat ‘men daar toen nog te wijs voor was.’ Willem I’ - zegt hij dan ook - ‘regeerde als Stadhouder, dat is (!!) met de macht van den Vorst; en niemand dacht om de Souvereiniteit in de Staten te stellen of daarop over te brengen.’ Niemand, dan in de eerste plaats willem I-zelf, die b.v. in zijne ‘verthooninge aan mijne Heeren de Generaele Staeten’ vóór zijne Apologie ‘de authoriteyt’ aanvoert ‘die ulieden belieft heeft ons te geven’ en zich ‘bereydt’ verklaart ‘in alle tghene, dat ulieden believen sal ons te bevelen, ghetrouwelyck voort te varen ende te continueeren’; die aan het slot van het stuk zelf dien Staten uitdrukkelijk schrijft: ‘siet daer is oock ons hooft, over 't welcke gheen
Vorst noch Potentaet macht en heeft, dan ghy alleene.’ Sterker kan men het zeker wel niet verlangen.
Het is echter niet slechts op de geschiedenis en den staat zijns lands alleen, dat bilderdijk zulke sombere blikken slaat, die op zijn eigen levensgeschiedenis zijn, zoo mogelijk, nog deerniswaardiger, en juist van deze geeft ons de Heer tydeman

{==72==} {>>pagina-aanduiding<<}
hier wel het sprekendst staaltje. ‘Het leven’ - zegt de beklagenswaardige Dichter - ‘is mij, zoo lang mij heugt, pijnlijk, lastig, en lang gevallen..........Een oogenblik van tevredenheid met mijn gevoel, herinner ik mij niet, en geloof ik ook niet, ooit gehad te hebben. Wat men vermaak noemt, heb ik nooit kunnen genieten.......In mijne jongelingschap zocht ik (de zelfzucht) in mij te temmen door lijdzaamheid’ (o zelfbedrog!) ‘en bedwang van driften; maar na eenige jaren oefenings begon ik daar trotsch op te worden, en schrikte voor wat van mij wierd; en nog hou ik hoogmoed bij al mijn gevoel van nietigheid voor mijn hoofdgebrek.’ Deze laatste opmerking is gewisselijk zeer juist, en steekt tegen 's Dichters gewone zwaarmoedige overdrijving gunstig af; ook verder nog vinden wij enkele lichtstralen van helder zelfbesef, die het belang van dezen open en ootmoedigen zelfbiecht allezins verhoogen; ‘onmatig’ - heet het b.v. - ‘ben ik uit den aard, omdat niets mijne behoefte vervult, zelfs voor geen oogenblik, en mijne ziel geene bepaling denken of lijden kan. Hiervan ook mijn haat tegen het: virtus in medio consistit. Gelijke haat heb ik tegen het afscheiden van middel en doel: mijne ziel laat geen middel toe, maar alleen doel.’ Wie echter leest daarbij dan weder zonder deernis: ‘in afhankelijkheid stel ik alle geluk, in individuële vrijheid het grootste jammer voor den mensch en voor alle schepsel’? Wie vooral ook, aan het grievende slot: ‘ik beschouw mijn geheel doorgeworsteld leven als een staat van aantrekking van God en terugstoting van mijne zijde, waarin de genade met het verderf in een eindeloozen strijd is. Die dit leest, bidde voor mij!’ - Ja, zoo men uit zulk een toestand met bidden te helpen ware, en zoo niet de deernis heel wat getemperd werd door die vermeiding in zijne smarte, het
ziekelijk toegeven in zijne ellende, dat den ‘onmatigen’ steller dier regelen, reeds blijkens dezen zelf, eigen was. Wie desniettemin twijfelen mogt aan een gebrek van zelfbeheersching bij bilderdijk, bij een blijkbaar niet onjuist inzigt in eigen gemoedsaard, doorloope slechts de zelfbekentenis ons op de volgende bladzijden medegedeeld, en waarin zich dezelfde ‘onmatigheid’ en overdrijving bij hetzelfde bewustzijn daarvan, gepaard met de kennelijkste zwakheid, de onverantwoordelijkste toegefelijkheid omtrent eigen feilen, aan ons voordoen: ‘Geen belang stellende dan in het schoon’ - heet

{==73==} {>>pagina-aanduiding<<}
het - ‘was ik gehecht aan 't geen ieder nietswaardige kleinigheden noemde’ (welk een hoogdravende reden voor een, als men zien zal, inderdaad meer dan belachelijk aanwendsel) ‘b.v. of het blad van een tafel een stroobreed meer of minder breedte had in evenredigheid met zijn lengte;........ik zou niemand bang aanzien, omdat hij mij duizenden ontstolen had, maar een knecht den hals hebben kunnen breken, wegens het verzetten van een stoel op eene wijze die de symmetrie in eene kamer verstoorde.......Ik kon niet dulden dat iemand eene rol bij mij speelde, en niemand echter in zijn ongekunsteld naturel uitstaan.......Mijn gantsche gedrag liep op 't zoeken van een volstrekte onafhankelijkheid uit, en echter rekende ik 't geluk alleen in de onderlinge afhankelijkheid te bestaan. Maar mijn wijze van denken, van gevoelen, was zoo tegenstrijdig met die van alle anderen, dat er geeno betrekkingen mogelijk waren, dan die mij pijnigden.’ O hoogmoed! niemand die meer aan u geleden heeft, van u als zijn ‘hoofdgebrek’ zich juister bewust was, en toch, uit onvergeeflijke zwakheid, niet de minste redelijke poging heeft aangewend, om zich aan uw onzalige heerschappij te ontrukken, dan bilderdijk.
Het doet dan voorzeker weldadig aan, en het was een hoogst gelukkig denkbeeld van den Heer tydeman dat zoo te beschikken, wanneer men tegenover deze onvoordeelige, harde schildering de inderdaad liefelijke regelen inziet, door bilderdijk aan des Hoogl. waardigen vader geuit, en waarin gene, in zijn zeker zeer kwetsbaar, maar ook ten goede zeer teeder gevoel, door een schrijven zijns kalmeren vriends geroerd, hem met innige, verzoenende hartelijkheid toevoegt: ‘Lieve vriend, ik heb u altijd geacht, geëerd en lief gehad, en ik dank u voor uw hartelijk vriendschapsbewijs. Ik weet dat mijne verwachting ook de uwe is, en ziedaar ons voor de eeuwigheid verbonden. Wie den ander voorga, maakt weinig verschil......De weldadige Heiland zal mij niet verlaten, hoe min ik er recht op heb. - Vaarwel, en groet alle braven van mij.’ Dat klinkt zoeter en beter dan die bitterheden van straks, en wij herhalen, na de lezing, onzen dank aan den Hoogleeraar, dat hij ons dien blik in een oogenblik van gelukkiger, waardiger, en menschelijker gemoedstemming des Dichters heeft willen vergunnen. De brief aan van wijn, dien hij thans doet volgen,

{==74==} {>>pagina-aanduiding<<}
bevat in het Hollandsch hetzelfde, dat het Fransche stuk in de reeds gemelde Mengelingen en Fragmenten inhoudt; de - afdoende - pleitrede voor bilderdijks vaderlandsliefde, die hij er aan toevoegt, is even juist, als het deugdelijke verzet dat hij tegen hen aanteekent, die den Dichter van ‘politieke weifeling of weêrhanerij zou willen beschuldigen’; boven dergelijke lage alledaagschheid was de onsterfelijke Dichter verre verheven, en de Maatschappij van Nederlandsche Letterkunde zou daarom wèldoen deze bladzijde (40) uit dit XIIIe Deel in het volgende harer werken over te nemen als verbeterblad op eene verhandeling in een der vroegere, waarin een geacht en verdienstelijk vaderlandsch geleerde tot het ongelukkige denkbeeld gekomen is, den ‘lijfknechts’-maatstaf ter waardeering van een ‘groot man’ (*) te willen aanwenden. - ‘Kort na (bilderdijks) overlijden’ - zegt de Heer tydeman aldaar ten slotte - ‘gaf ik een vrijmoedige charakterschets van hem in eenen vriendenkring......doch ik mag daarvoor hier geene plaats innemen.’ Wij betuigen hem ons leedwezen over die meening, en hopen dat hij, is de druk daartoe nog niet te ver gevorderd, ons haar in het Tweede Stuk zal meêdeelen. Geven wij ons intusschen, na de beschouwing dezer verschillende niet onbelangrijke bijdragen tot eene nadere kennis van bilderdijk als mensch, waarvoor ons de ‘schets’ van den Heer tydeman nog een nieuwe en gewigtige belooft, tot die van zijne roeping voor de geschiedkunst over, waartoe ons de bedenkingen van den Heer tydeman op hetgeen door verschillende geleerden daaromtrent in het midden is
gebracht, uitnoodigen, en die, men beseft het ligt, ten naauwste met bilderdijks algemeene geaardheid en wezen zamenhangen. Wien lief, wien leed, stellen wij als de, velen trouwens wel niet onverwachte, naakte slotsom onzer meeningen op dit punt, met ronde woorden: geen ongeschikter geschiedschrijver dan bilderdijk. Hij de persoonlijkste - subjectief pleegt men te zeggen - mensch zich wagen aan de meest onpersoonlijke aller werkzaamheden; - het denkbeeld zelf reeds sluit zijne veroordeeling in zich. Waar bij hem dien ‘geest van bedaarde beschouwing’ te wachten, dien hij-zelf, in een zijner brieven aan da costa, te recht ‘de eerste stap van toetreding tot de

{==75==} {>>pagina-aanduiding<<}
waarheid’ noemt (*), en die dus zeker ook wel de eerste wet in den geschiedkunstenaar zijn zal? - En wat dat denkbeeld reeds aangeeft, is door de uitkomst ten volle bewezen geworden. Men versta ons wèl: wij willen daarmede de betrekkelijke verdiensten van bilderdijks Geschiedenis niet te kort doen. Deze, meenen wij, zijn, door zijn te recht gevierden leerling op dit gebied, den Heer groen van prinsterer, ten deele naar waarde geschetst: zie de plaatsen uit zijne Inleiding op de Archives, aangehaald bij tydeman, bladz. 53; maar te recht merkte evenzeer diezelfde, zeker niet vooringenomen, Schrijver op, dat zijn ‘oppervlakkig verhaal, vol bittere aanmerkingen en soms zeer ongepaste uitvallen’, in spijt van al den geest dien men hem niet ontzeggen kan, den naam eener Geschiedenis weinig waardig is; het onverdiende ‘vertrouwen, waarmede hij zich aan de vloeijende inspraak der gissingen van zijn vernuft ook hier overgaf; zijn overmaat van kracht’, die onmatigheid, waarvan wij hem boven zich zelf zoo juist hoorden aanklagen, ‘die hem zelfs in zijne dwalingen geen maat doet houden; die hartstogtelijkheid’ (ardeur schrijft de Heer groen) ‘die meêsleept in plaats van te leiden; die onbuigzaamheid waarnaar de feiten zich schikken moeten, om haar niet te stuiten;’ dat alles zijn eigenschappen evenmin in bilderdijk te miskennen, even
één met geheel zijn geest en wezen, als onduldbaar in den geschiedschrijver. ‘Overdrijvende’ (idéalisant luidt het schoonklinkende Fransche woord) ‘ten goede of ten kwade, naarmate hij voor zijne onderwerpen genegenheid of weêrzin voedde, doet hem zijn ijver’ - niet met verstand - ‘om de dwaling te weêrstreven, de grenzen der waarheid overschrijden.’ En wanneer de Heer tydeman ter vergoêlijking dier feilen zich op het door bilderdijk gebruikte ‘beeld van het rijsje dat scheef groeide,’ en dat men, om het recht te krijgen, ‘even ver naar den anderen kant moet overbuigen’, wanneer hij zich daarop beroept, dan mag dit hoogstens juist gelden om op de betrekkelijke waardij van

{==76==} {>>pagina-aanduiding<<}
bilderdijks geschiedkunstig streven te wijzen, die met zijne ‘onmatige’ voorstellingen anderer aandacht op enkele vroegere verschoven gezigtspunten vestigen kon, en zal zijn werk dat blijven doen zoo lang het behoorlijk evenwicht niet is te weeg gebragt; voeg hier nog bij de enkele, waarlijk niet talrijke lichtstralen, die zijn vindingrijk vernuft in een gelukkig oogenblik, hier en daar heeft doen vallen - de remarques piquantes, die, naar de Heer groen zegt, zijn werk kruiden - en vraag dan in hoeverre het geheel van dat werk op eene blijvende waarde, als dat voor een waarachtig geschiedwerk passen zou, aanspraak mag maken. En voorzeker laat zich de Heer tydeman, ter liefde van een werk dat hij, met meer dan de bloot hulpvaardige hand eens vroedmans, in het licht heeft gebragt, tot onbillijkheid verleiden, wanneer hij dat werk met de grondige, tot driewerf overwogen en doordachte nasporingen van een niebühr vergelijkt, en hij begaat geen mindere onbillijkheid tegen het doorwrochte Handboek van den Heer groen, wanneer hij dat slechts als eene op bilderdijks ‘geschiedwerk opgetrokken’ handleiding wil doen voorkomen, die hij daar te boven nog als ‘gekeurslijfd en stroef’ door het gewis ‘lief, onderhoudend en leerzaam verhaal van Mr. J. van lennep’, maar dat toch zeker daarop geen aanspraak maakt, overbodig geworden acht. De Heer tydeman - hij houde ons onze rondborstige uitspraak ten goede - is waarlijk al te teêr op het punt van bilderdijks Geschiedenis; wanneer hij bij den Heer arend de toch gewis niet onnatuurlijke neiging meent te bespeuren ‘om bilderdijk steeds te wantrouwen’, dan komt hij
daar met nadruk tegen op, en dat wel op den anders allezins te beamen grond, dat ‘alle vooringenomenheid tegen of voor schadelijk is, en strijdig met den zuiveren waarheidszin, die den geschiedschrijver moet bezielen’; deze stelling echter passe hij nu eens op bilderdijk zelven toe, en wage het dan na te gaan, wat er van diens ‘zuiveren waarheidszin’ nog wel overblijft; ook zien wij niet in, wanneer de Heer groen, als heilzame vrucht van bilderdijks werken, den ‘twijfel’ aan vroeger te ligt als waar aangenomen stellingen, het ‘wantrouwen’ voor vroegere nasporingen noemt, waarom dan zulk een ‘wantrouwen’ nopens den man, die het omtrent die anderen wekte, op zijne beurt niet geoorloofd zou zijn. Des te

{==77==} {>>pagina-aanduiding<<}
glorierijker voor hem, zoo hij de proef zoo glansrijk als die anderen, als - waarom den man niet genoemd - als wagenaar kunne doorstaan. Thans toch komen wij tot dezen, en ons rest in de eerste plaats te bezien, wat er, ook volgens den Heer tydeman, van bilderdijks hartstogtelijken weêrzin tegen hem wel geworden is. Op het bekende schimprijmpje: tegen den ‘Schrijver van beroep’ en ‘aangespoord door 't voordeel’ willen wij niet terugkomen, sedert de Heer tydeman de eerste geweest is zijne lezers opmerkzaam te maken, hoe ‘wreed bilderdijk dat vergolden is, toen hij zelf ten behoeve van allart voor bloedgeld vertalen moest’; maar wie zich al de grieven herinnert, door en sedert bilderdijk tegen wagenaar als geschiedschrijver in het midden gebragt, moet zich inderdaad verwonderen daarvan zoo weinig te zien overblijven. Men leze reeds het getuigenis van den Heer groen, wien ‘de billijkheid vordert het getuigenis te geven’, niet slechts ‘dat er in zijn tijd vooral een verbazende werkzaamheid is noodig geweest om zijn werk zamen te stellen’, maar ook dat ‘men dit werk, ook in onze dagen, in spijt van al de aanmerkingen die men er tegen gemaakt heeft, nog niet zoo heeft weten te vervangen, dat men het geheel zou kunnen missen.’ Men zal moeten bekennen, dat zulk een getuigenis in den mond van bilderdijks eerlijken maar getrouwen leerling reeds iets zegt. Men vrage echter om zich het eerste punt van dit getuigenis nog te krachtiger te zien ontwikkelen, eens op 's Rijks Archief, waar thans voor het eerst sedert 40 jaar, al de tot dusver verholen schatten aan het licht komen, en men zal vernemen dat het ongeloofelijk is wat niet de ‘loontrekkende dienaar der
Amsterdamsche Heeren’ al onder de oogen heeft weten te krijgen en aan te wenden. Gewichtiger nog is echter het tweede punt: de blijvende waarde zijner geschiedenis; en hier, wij belijden het, schijnt ons de uitspraak van den Heer groen voor nog veel krachtiger bevestiging en uitgebreider toepassing vatbaar; en wij komen hier bepaaldelijk tegen den Heer de wind op, die, door eenige, onzes inziens verkeerdelijk opgevatte, zinsneden van den Amsterdamschen geschiedschrijver, den Heer tydeman aanleiding heeft gegeven tot eenige oogenschijnlijk maar al te billijke klagten. Het geldt die uitnemende voorrede van wagenaars zesde Deel, die, naar het rechtvaardige

{==78==} {>>pagina-aanduiding<<}
oordeel van een allezins bevoegd regter (*), zulk ‘een schoon bewijs is, hoe goed een begrip hij bezat van de pligten eens geschiedschrijvers, hoeveel doorzigt en goeden wil, om aan die eischen te voldoen.’ In den ‘schoonen’ inhoud dier voorrede nu meent juist de Heer de wind eenige gronden te hebben opgespoord, die, waren zij inderdaad geldig, haren schrijver in plaats van gunstig voor hem in te nemen, met recht verdacht zouden moeten maken. Zij schijnen ons dat echter niet, en alleen, als wij zeiden, op cene verkeerde opvatting des Heeren de wind te berusten. Deze meent, dat wagenaar er blijken geeft geen ‘bestemd begrip omtrent onpartijdigheid’ gehad te hebben, dat deze meende die onpartijdigheid daarmede bereikt te hebben, zoo hij slechts geen eigen oordeel voor den lezer bloot leî, met voorbehoud van dit door zijne voorstelling zelf stilzwijgend en ongemerkt bij dien lezer op te wekken’; iets wat, als de Heer de wind aanmerkt, door borger te recht met den naam van bedrog bestempeld wordt, en de Heer tydeman, wel wat scherp maar zeker ook niet geheel ten onrechte, als een ‘konstgreep’ brandmerkt ‘om een stellig gevormd begrip aan den argeloozen lezer gluipenderwijs te willen inënten, ja bij hemzelven als eigen begrip te willen verwekken’, waartegen hij dan met regt de heftige wijze van bilderdijk als nog minder gevaarlijk over stelt. Hoe ongegrond echter hunne beschuldiging is, zal ons bij eene inzage der gemelde voorrede aanstonds blijken kunnen. ‘Veelligt zal men zeggen’ - zoo lezen wij er - ‘dat een Historieschijver 't zig niet
kreunen moet, of hij met zijne tijdgenooten verschille of overeenkome; maar alleenlijk toeleggen op het ontvouwen der naakte waarheid; zonder zig van dit oogmerk, door hoop op gunst of vrees voor nadeel, eenigzins te laten aftrekken. Ik erken dit volmondig. Die gevoelt, dat hij, door hoop of vrees immer zo sterk bewoogen worde, dat hij de waarheid in eenig geval schenden, bewimpelen, of ontreinigen zou, sla de hand niet aan 't beschrijven van 's Landsgeschiedenissen.’ Dat is waardig, krachtig, en duidelijk gesproken, en boezemt achting en vertrouwen in voor de pen die het stelde. ‘Maar de waarheid’ - zoo luidt het dan -
{==79==} {>>pagina-aanduiding<<}
‘is niet altijd zoo klaarlijk te ontdekken. Zij verbergt zig inzonderheid voor ons ligtelijk, als wij de heimelijke oogmerken der menschelijke daaden willen doorgronden. En een historieschrijver waagt er een groot deel zijner achtinge aan, als hij, 't gene hij omtrent deze oogmerken gist of vermoedt, voor Historische waarheid te boek stelt.’ Wag. neemt dan echter aan ‘te doen zien dat desniettegenstaande een historieschrijver zulk eene wijs op zijn schrijven kan zetten, dat zijn werk lecvendig en leerzaam zijn zal, zonder de waarheid eenigzins te kort te doen. Ik heb zelf’ - zoo gaat hij voort - ‘beloofd, de bedekte oogmerken der voornaamste bedrijven te zullen openleggen, zover ze mij bekend waren. Ik heb nog ditzelfde voornemen. Maar een historieschrijver moet onderscheid maken, tusschen 't gene hij wegens deeze oogmerken gist, en 'tgene hem desaangaande gebleken is. De oogmerken moeten hem bekend zijn, zal hij ze voor waarheid te boek stellen. En hij moet ze, op zulk eene wijze te boek stellen, dat de leezer zelf ziet, dat hij ze niet verzierd (d.i. verdicht) heeft. Ik weet maar twee wegen om van iemants oogmerken te oordeelen, te weten uit zijne woorden, en uit zijne daaden. Zoo nu een historieschrijver door een van deeze wegen, of door beide,
iemants oogmerken klaarlijk meent ontdekt te hebben, hij kan zijne ontdekking zijnen leezeren niet beter mededeelen, dan door hem dezelfde woorden en daaden te verhaalen, waaruit hij van de oogmerken geoordeeld heeft, en zonder dat hij van 'tgene hij er uit opgemaakt heeft een enkel woord behoeft te zeggen. Heeft hij wel geoordeeld, een opmerkend Leezer zal 't met hem eens zijn al weet hij 't niet; en zo hij kwalijk geoordeeld heeft, kan 't zijne historie geen agting bijzetten, dat hij zijn oordeel gemeld heeft. Men zegge niet dat de Leezers veelligt òf niet òf kwalijk oordeelen zouden, zo zij van den schrijver niet voorgegaan en geholpen werden. Of zulke leezers zijn onbekwaam om eene goede historie met nut te leezen, òf, de redenen om dit of zo te oordeelen zijn zo klaar niet, als sommigen waanen, en in 't laatste geval zou 't onvoorzigtigheid zijn in den historieschrijver, zo hij ondernam, op lossen grond, over iemants bedekte oogmerken uitspraak te doen........Verwagt dus niet, Landsluiden, dat ik u de bedekte oogmerken van vorsten, mogendheden of voornaame staatsdienaars verder zal openleggen dan ze u zelven uit een opregt vrij en

{==80==} {>>pagina-aanduiding<<}
bescheiden verhaal hunner bedrijven, blijken konnen..........Mijn toeleg is te verhalen 'tgene gebeurd is, zonder dat het mij, als historieschrijver aangaat, of 't eerlijk zij of schandelijk. 't Zou wel een lust zijn voor een eerlijk man eene historie te beschrijven, die niet dan prijsselijke daaden inhieldt, doch dit zou een roman geene historie zijn..........Dat (iets) zig zelf misprijst is mij niet maar den daader te wijten. Eene historie die 't gebeurde alleen verhaalt, zonder dat de schrijver de leezers inneemt, door prijzen of laaken van 't gebeurde, kan door luiden van allerlei begrip in zaaken van Staat en van godsdienst, door alle tijden, en onder allerlei veranderingen van gebied en regeringe, even goed gebruikt worden. Elk vindt daarin iet, dat hem dient, en te gelijk iet daar zijne partijen op bouwen. Elk heeft derhalve gelegenheid om de redenen te onderzoeken daar zijn begrip op steunt, en die daar zijne partijen zich het meest mede behelpen. De historieschrijver, zonder zulks eigenlijk te beoogen, geeft elk de wapenen in de hand, om zig zelven te verdedigen en anderen te keer te gaan. Zijne historie moet derhalve, zo ze aan dit oogmerk voldoet, van een algemeen duurzaam en nuttig gebruik zijn.’ ‘Ik hoop’ - zoo besluit hij innemend-bescheiden - ‘dat men in deeze Vaderl. Hist. ten minsten ontdekken zal, dat ik mij dit zelfde oogmerk voorgesteld heb. Hoe ver ik er aan beantwoord heb, staat mij niet, maar den kundigen Leezer te beoordeelen. Hiervan houd ik mij verzekerd dat de Historie van ons Vaderland, die eigenaartiglijk geschikt schijnt, om luiden van verschillende begrippen in zaaken van Godsdienst en regeeringe, welken altoos in dezen Staat geweest zijn, en nog zijn, gematigd te doen oordeelen over elkanders gevoelens en bedrijven, dit einde al voor lang nader bereikt zou hebben, zoo
allen die immer ondernamen 's Landsgeschiedenis te boek te stellen, de waarheid onbewimpeld voorgedraagen hadden, zonder zig ooit sterk te verklaaren, voor of tegen de oogmerken en bedrijven welken zij in 't licht bragten.’ - Men ziet hieruit, vooreerst welk een diep, een innig besef wagenaar van den aard der waarachtige geschiedkunst had, maar ook hoe helder hij zich voorstelde wat hem als geschiedschrijver te doen stond: de waarheid onbewimpeld voor te dragen; dezelfde woorden en daden die hem van zijne personen geboekt zijn mede te deelen, opdat de lezer hen daaruit

{==81==} {>>pagina-aanduiding<<}
zelf kunne beoordeelen; dat noemt hij te recht een opregt en bescheiden verhaal hunner bedrijven, en hij gaat in de onpartijdigheid, die hij zich in zijn schrijven voorstelt, zelfs zoo ver van zijn eerlijk gemoed tot de volstrektste onverschilligheid omtrent het eerlijke of oneerlijke der te boeken gebeurtenissen te dwingen. (*) Bij zulke duidelijke uitspraken zou men meenen dat alle twijfel wijken moest; ook kunnen, onzes inziens, de woorden, die de Heer de wind het spoor hebben bijster gemaakt, alleen in het licht worden opgevat dat zij uit deze zeer bepaalde stellingen verkrijgen. Ziet hier wat hij heeft gevonden, en, ten onrechte, tot zijn eigen misleiding, buiten het verband met het door ons aangehaalde, waaruit het genomen is, overneemt: ‘de groote kunst van 't schrijven eener historie, schijnt mij hierin gelegen te wezen, dat iemant ons de personen en gevallen, zo levendig, zo natuurlijk en zo volkomen afschildere, als of we ze zelven zagen; wanneer we de oorzaken ligtelijk ontdekken zullen, zowel als de historieschrijver, en niet minder dan hij kunnen oordeelen van het prijsselijke of schandelijke, dat er in de menschelijke bedrijven doorsteekt. Ondertusschen zullen we het genoegen hebben, dat we onder 't leezen, iet uitvinden en opmerken, welk wij den Historieschrijver niet behoeven dank te weeten: dien 't genoeg moet zijn, dat hij ons aanmerkingen heeft leeren maken, zonder dat wij weeten, dat wij 't van hem geleerd hebben.’ Waarlijk wanneer de Heer de wind deze geheel ten onrecht verdacht verklaarde woorden thans en na het boven aangevoerde hier leest, en er niets in 't afgetrokken bij denkt, dat niet de schrijver zelf er blijkens zijne overige stellingen meê bedoeld kan hebben, moet hij met
ons van wagenaars éenige geschiktheid voor de roeping zijns levens overtuigd zijn. Ons lust het althans niet er na dezes eigene grootsche voorstelling zijner schoone taak nog meerdere woorden over te verliezen. Wij hebben echter nog een woord over dezen, naar aanleiding van een schrijven des Heeren van wijn, en wel met den Hoogl. tydeman. ‘De eerste’ na des laatsten aanhaling ‘uitbundig in den lof van wagenaar, erkende en roemde volmondig in (dezen) de prima dos Historici: nequid falsi dicere

{==82==} {>>pagina-aanduiding<<}
relit, maar wat betrof de altera dos: alle waarheid te durven zeggen, dit was zoo gaaf niet.’ De meening van van wijn strijdt weder lijnrecht met wagenaars uitdrukkelijk geuiten stelregel: ‘een historieschrijver, die volgens de Lesse van cicero niets dat valsch en al wat waar is’ vermeldt - men ziet hij schrijft het zich woordelijk voor - ‘moet niet schroomen, daar 't de geschiedenis vordert, de gebreken ook van zijnen eigen grootvader of vader te boek te stellen’; en waartoe zou zich nu daarenboven die onoprechtheid uitgestrekt hebben? ‘Van wijn zeide mij’ - verhaalt ons de Heer tydeman - ‘dat elk blad der geschiedenis - hij zeide niet’ (let wel!) ‘van wanneer af, doch ik (tyd.) denk wel reeds van het Xe deel - moest vóór den afdruk in Burgemeesterskamer komen. Hij (v.W.) voegde er wel weêr bij dat wagenaar zich, om lief noch leed, een onwaarheid zou hebben laten opdringen: - toegestaan, maar ik (tyd.) durf nu weêr elk verstandig lezer, die zich met zijn verbeelding in dien quarré-pruik-tijd en in wagenaars plaats, zelfs als nog eenvoudig burger en houtkooper, enz.....verplaatsen kan, vragen, of niet zulk een bloot negative censuur een zeer belemmerenden invloed op zijne pen gehad zal hebben?’ Op 't gevaar eener beschuldiging van onverstand af wagen wij met ‘neen’ te antwoorden. Wij hebben ons boven ten krachtigste tegen alle toepassing van den maatstaf der alledaagschheid op bilderdijk verklaart, maar wij weigeren dan ook evenzeer hem omtrent wagenaar te veroorlooven. Even ongegrond als deze veronderstelling op van
wijns mededeeling. komt ons een tweede grief des Heeren tijdeman voor, waar hij, op het voetspoor van een ongenoemd schrijver uit de vorige eeuw, wagenaar hard valt om een paar waarlijk hoogst onschuldige zinsneden uit zijn XXe Deel, bladz. 167, waar deze van eenige ‘bewegingen’ sprekende zegt: ‘of, gelijk sommigen willen, eenige ijverige vrienden van den Prinse van Oranje deeze beweegingen verwekt of gevoed hebben......en of men, gelijk eenigen geloofd hebben, ten deezen einde reeds oranjevendels in gereedheid hebbe gehad - zou ik bij mangel van genoegzaame kennisse, niet durven verzeekeren.’ Wij kunnen ons voorstellen dat men in den atmosfeer der partijschappen van den tijd, als de aangevoerde schrijver, en zelfs bij de mindere voorliefde voor wagenaar van den Heer tydeman, in deze woorden iets dat naar eene ‘gluiperige’ aantijging lijkt, hebbe

{==83==} {>>pagina-aanduiding<<}
meenen te vinden, maar wij gelooven niet, dat eenig onbevooroordeeld lezer in de eerlijke en eenvoudige, niets kwaadsvermoedende bekentenis der onwetendheid van den geschiedschrijver grond voor beider oordeel vinden zal. Indien er overigens, en hiermede willen wij ons reeds al te uitvoerig betoog ditmaal eindigen, iets wezen kon, dat ons een hoogen dunk van wagenaars waardij als geschiedschrijver geven moest, het zou juist het hooge kenteeken zijn, dat de Heer tydeman voor de ware geschiedenis, bij gelegenheid zijner behandeling van wagenaar, aangeeft: ‘de objective, de ware geschiedenis is slechts éen, zoo als die bekend is bij den alwetenden en heiligen God, en nu moge men zeggen: de mensch is geen God......evenwel moet de mensch en vooral de geschiedschrijver, die optreedt als de leeraar van tijdgenoot en nageslacht, ja als de vertegenwoordiger van Gods strafgericht, zich beijveren, eerlijk en oprecht......volmaakt te zijn, gelijk de Vader, die in de hemelen is, volmaakt is.’ - Wil men beiden, bilderdijk en wagenaar, naar dien hoogen maatstaf meten, dan aarselen wij niet te beweren dat deze in zijn kalm en helder zelfbesef het voorgestelde ideaal zoo nabij moet gekomen wezen, als het eenig eindig mensch gegeven kan zijn, gene daarentegen in de hartstogtelijke ‘onmatigheid’, die hij zich te recht zelf toekende, hoogstens slechts bij uitzondering, in een enkel gelukkig oogenblik.

3 Jan. 1853.




M.D. Teenstra. Beknopte Beschrijving van de Nederlandsche Overzeesche Bezittingen voor beschaafde lezers uit alle standen, uit de beste bronnen en eigen ervaring in Oost- en West-Indiën geput. 13de en 14de Aflevering. Te Groningen, bij J. Oomkens, J.zoon. 1852. In kl. 8vo.; van bl. 953 tot 1104. f 1-20.

Wij geven nu met genoegen verslag van de laatste Afleveringen. Van de 11e en 12e Afleveringen is reeds gesproken in No. XVI van den laatstvorigen Jaargang.
Het nader overzigt van den staat en het beheer onzer Overzeesche bezittingen, waarvan wij in ons vorig verslag met een enkel woord hebben melding gemaakt, beslaat hier nog ruim 30 bladzijden. Daarop volgt:
Tabel K. ‘Het tegenwoordig personeel van hoofd-ambtena-
{==84==} {>>pagina-aanduiding<<}
ren, waarin het een en ander over de gebeurtenissen van 1848 en sedert, ook ten opzigte van de Ministers welke elkander, gedurende dat korte tijdsverloop, hebben opgevolgd. Voor het overige moet deze tabel met de onmiddellijk voorafgaande dienen tot een vervolg op de geschiedenis onzer Koloniën.’
Tabel L. ‘Korte Kronijk of tijdrekenkundige tafel der voornaamste gebeurtenissen in, of met betrekking tot onze Overzeesche Bezittingen, voor en na den aanvang van het jaar 1848.’ - Waartoe deze laatste woorden dienen, begrijpen wij niet; dewijl de kronijk reeds een aanvang neemt met het jaartal 1411. Beter zou het geweest zijn te zeggen: ‘tot aan het jaar 1848. Met dat jaar toch heeft de behandeling eene grootere uitvoerigheid, waarom dan ook dit gedeelte door den Schrijver als eene nieuwe Tabel had kunnen worden opgegegeven. Het voert ten opschrift: ‘Chronologie der staatkundige en andere gebeurtenissen; vooral die in Nederland en in de Nederl. Overzeesche Bezittingen, sedert den aanvang van het jaar 1848, tot op het bestuur van den Gouverneur-Generaal duymaar van twist, tot in het begin van 1852 plaats gehad hebben.’ Deze opgave is al wederom onnaauwkeurig, want de woorden: ‘tot op het bestuur van den Gouverneur-Generaal duymaar van twist’, zijn er te veel en hadden behooren uitgeligt te worden, daar die Landvoogd op den 12den Mei 1851 uit handen van zijnen voorganger het Oppergezag heeft overgenomen, en de Chronologie met der daad nog een paar gebeurtenissen van het tegenwoordige jaar vermeldt.
Tabel M. ‘Oorsprong der Nederlandsche vlag.’ - Wat dit stuk hier moet uitrigten, is ons niet duidelijk, tenzij de Heer teenstra 't misschien om de aardigheid heeft geplaatst.
Tabel N. ‘De Landmail of Indische overlandpost voor reizigers.’ - Waren in de ‘Errata’ op bl. 1060 alle drukfeilen opgenomen: die in de ‘Aanteekeningen’ verspreid worden aangetroffen, dan had de Schrijver er eenige bladzijden meê kunnen vullen. Nu zijn slechts eenige weinige feilen als zoodanig opgeteekend.
De ‘Bladwijzer of 't Alphabetische Register, van in dit werk behandelde personen, plaatsen en voortbrengselen’, en eene inhoudsopgave van 4 bladzijden besluiten het geheel. - In een boekwerk, van een duizendtal bladzijden, waarin zoo vele personen en zaken vermeld zijn, is een bladwijzer on-
{==85==} {>>pagina-aanduiding<<}
misbaar. In het belang der lezers danken wij daarom den Schrijver voor den zoo uitvoerigen bladwijzer, die 40 bladzijden beslaat, ieder van twee kolommen, digt gedrukt. Daaruit kan men besluiten tot de menigte van behandelde personen, plaatsen en voortbrengselen in deze Beknopte Beschrijving. - Het is jammer dat de Heer teenstra er niet tevens op bedacht is geweest om de in het werk aangehaalde geschriften in den Bladwijzer te vermelden, of, nog liever, daarvan eene afzonderlijke Tabel te vormen. Deze belangrijke litteratuur, die òf chronologisch òf alphabetisch hadde kunnen ingerigt worden, zou voor menigeen de waarde van het werk niet weinig hebben verhoogd.
Van de kustvaart in Indië vernemen wij op bl. 953, dat ze evenzeer als de groote vaart ‘sterk toenemende’ is. In 1830 telde men 184 kustvaartuigen, metende 18,625 lasten, en in 1845, 246 kustvaartuigen met 22,670 last. Wanneer wij het verschil tusschen de scheepsruimte in aanmerking nemen, weten wij niet of wij ons met het gevoelen van teenstra kunnen vereenigen, zijnde in 15 jaren maar met 4000 last toegenomen, en wel 15 jaren waarin de ontwikkeling van den landbouw op Java verbazend is geweest. - Waarom de kustvaart ‘grootendeels in handen van Chinezen en Arabieren is’, wordt niet vermeld. Zouden locale redenen daarvan de oorzaak zijn? In 1845 behoorde maar een-vijfde gedeelte dier bodems aan Europeanen. - Had er tot verdere vergelijking, door den Schrijver geene opgave over het jaar 1850 kunnen bijgevoegd worden?
Bij het ‘personeel der tegenwoordige ambtenaren’, valt ons oog op bl. 995: ‘tegenwoordige predikanten en hunne standplaatsen.’ Voor Batavia worden genoemd 3 predikanten; daarbij is overgeslagen Ds. buddingh, destijds met verlof in Europa. Dien mede tellende krijgen wij op Java elf predikanten, en nog vijf te Padang, Makasser, Ambon en Banda, dus in alles 16. Onvervulde plaatsen te Riouw Hila (op Amboina), Saparoea, en van den reizenden predikant, bestemd voor Borneo, Benkoelen en ‘andere onverzorgde plaatsen.’ Het is zeer treurig, wanneer men nagaat dat er, op een getal van slechts twintig predikantsplaatsen, te gelijker tijd vier vacatures waren. Welke kunnen daarvan de redenen zijn? Aanvragen om plaatsing in Indië zijn er steeds bij het Ministerie van Koloniën in overvloed,

{==86==} {>>pagina-aanduiding<<}
al ware het enkel van wege de aanzienlijke bezoldingen en andere voordeelen. - Gaat men den uitgebreiden werkkring der Predikanten na, dan immers is het getal van 20 veel te gering, al zij het ook dat één Zendeling op Ternata en één te Menado, ook zoo wij meenen één te Koepang, de predikantsplaats waarneemt. Het ontoereikende van dat getal springt nog meer in het oog, wanneer men, ingevolge de statistieke opgaaf van bl. 699, ontwaart, dat een getal van 800 R.-Katholijken, acht geestelijken heeft, terwijl meer dan 146,000 Protestanten worden overgelaten aan een getal van niet meer dan twintig Predikanten! - Is dit aan de Protestanten in Indië zelf te wijten? Wij kunnen dat moeijelijk gelooven. - Moest er niet nog minstens, behalve op verschillende punten van Java, in de dringende behoefte voorzien worden door de plaatsing van één Predikant op Madura, één op de Noordwestkust van Sumatra, één te Palembang, één te Banka, één te Banjermassing, en één te Pontimak? Doch wij dwalen af. Het gewigt der zaak heeft ons medegesleept.
De ‘tractementen der hoofd-ambtenaren in Indië’, zal de lezer met genoegen inzien op bl. 1000 en 1001. Edoch men verbeelde zich niet dat daar ál de inkomsten dier ambtenaren zijn opgegeven. Er zijn er velen die uit dezen of genen hoofde nog zóó veel genieten dat zij hun tractement verdubbelen.
In de ‘korte Kronijk’ ontmoeten wij een aantal zaken, die, onzes inziens, in eene Beschrijving van Nederlands Overzeesche Bezittingen, niet te pas komen. Waartoe die Koningen van Engeland, Frankrijk, Spanje enz.? Waartoe de uitvinding der zak-uurwerken, van het spinnewiel, de duikerklok en dergelijke? Op zich-zelven genomen zijn die vermeldingen zeer wetenswaardig, doch niet te dezer plaatse.
Hoe dit zij: dank zij den Heer teenstra voor eenen arbeid, die veel wetenswaardigs behelst, en voor velen eene nuttige handleiding zal wezen.

Londen en de Wereld-tentoonstelling, of veertien dagen in de hoofdstad van Groot-Brittannië, in den jare 1851. Met eene plaat. Te Utrecht, bij C. van der Post, Jr. 1852. In kl. 8vo. 199 bl. f :-95.

Ofschoon de belangstelling in de Londensche wereld-tentoon-
{==87==} {>>pagina-aanduiding<<}
stelling reeds vervlogen is, willen wij toch dit dagverhaal uit de bevallige pen eener begaafde Hollandsche vrouw, niet onvermeld laten. Er zou reden daartoe bestaan, als het over niets anders dan de tentoonstelling handelde; maar dat is het geval niet. De reizigster heeft van haar verblijf in Engelands hoofdstad partij getrokken, om er ál het merkwaardigste te gaan bezigtigen, en doet een verslag van hare togten en bevindingen, dat zeer geschikt is om hen die Londen voor het eerst bezoeken, tot eene handleiding te dienen. Haar verhaal is een soort van ‘Guide’ die nog waarde kan hebben als de geheele tentoonstelling reeds zal zijn vergeten. Wij bevelen 't als zoodanig elken nieuwen reiziger naar Londen dringend aan.
Reeds voor de eenvoudige lecture is dit werkje ons waard boven velen. De Schrijfster heeft een vlug hoofd en een warm hart; zij vat met levendigheid op en geeft met gevoel terug, en haar stijl is, waar 't voegt, even schilderachtig als harmonieus en gemakkelijk. Men behoeft ook niet te vragen van wat land zij is, als zij iets ontmoet dat van willem III en Koningin maria spreekt; of in Greenwich hospital, onder de portretten van beroemde Engelsche vlootvoogden, ook dat vindt van marten harpertszoon tromp; of iets van Engelschen verneemt op welke de Nederlanders nog betrekking hebben. Wij zijn warm geworden bij 't geen op bl. 29, 33, 60 en 152 vermeld staat omtrent leden van de familie hope, die zoo velen hier, te regt of te onregte, als eene Hollandsche beschouwen; doch van welke hier te lande nog maar alleen de naam in de firma van het beroemde Amsterdamsche Huis is overgebleven. Wij kunnen ons niet weêrhouden een gedeelte van bladz. 152 af te schrijven:
‘Voorts zagen wij den blaauwen diamant van den Heer hope. Hij weegt 29¼ karaat of 117 greinen, en heeft als blaauwe diamant vier malen de waarde van den waterhelderen bij gelijke zwaarte. Men verhaalt van dezen steen, die voor éénig in zijne soort gehouden wordt, dat george IV hem wilde aankoopen van den toenmaligen eigenaar elliasson, om hem bij zijne krooning (1821) te doen dienen, doch dat de gevraagde prijs van £ 300,000 te hoog zijnde, Z.M. daarvan afzag, nadat hij eerst nog £ 1000 had geboden voor het gebruik van den diamant gedurende éénen dag. Intusschen kwam er eene persoon, uiterlijk van weinig aanzien, bij den eigenaar, die

{==88==} {>>pagina-aanduiding<<}
£ 130,000 (f 1.560.000) voor den steen bood, doch, zijn horologe te voorschijn brengende, niet meer dan drie minuten tot aanneming of weigering van zijn bod overliet, waarop elliasson, na eenige aarzeling, door den bepaalden korten tijd gedrongen, den koop toesloeg, zeggende: “gij hebt hem schandekoop, man!” De man, die den diamant alzoo verkreeg, was de bekende Heer hope, (thomas waarschijnlijk), die hem alleen kocht, om hem bij zijne verzameling van mineralen te voegen.’
Het ware te wenschen, dat de erfgenamen van een zoo onmetelijk rijk, voor Nederland verloren geslacht, in het oude, zij 't dan ook maar tijdelijke Vaderland, eene harer waardige stichting naliet, die er den naam van hope voor immer in gedachtenis en in zegening dede blijven! - Treffend is het verhaalde op bladz. 171, van den rijken boekhandelaar guy. Hij begon zijn handel met £ 200, maar verzamelde een hoogst aanzienlijk vermogen. In 1721 stichtte alleen hij het Guy's hospital. Gedurende zijn leven besteedde hij er reeds in drie jaren tijds £ 20,000 aan (f 240,000), en stelde 't voorts tot erfgename van zijne nalatenschap, die bij zijn overlijden, in 1724, £ 220,000 (f 2,640.000) bedroeg. Er zijn in dat hospitaal 530 bedden voor zieken, het bestaat geheel uit eigen middelen, en zijn kabinet van Anatomische preparaten wordt voor een der fraaisten in Europa gehouden.
Wij hopen, dat dit dagverhaal niet het eenigste werkje moge zijn, waarmede de begaafde Schrijfster onze letterkunde verrijkt.

Mentz of Haarlem? - Eene bijdrage tot de geschiedenis van de uitvinding der Boekdrukkunst. Door C.H.R. Marnix. Te 's Gravenhage, bij H.C. Suzan, C.H.zoon. 1852. In gr. 8vo. 48 bl. f :-50.

Deze brochure, uitgegeven ten voordeele van het op te rigten standbeeld voor laurensz jansz. koster, bevat, naar 't óns voorkomt, niets nieuws; maar geeft een helder inzigt aangaande het geschil tusschen de twee op den titel genoemde steden; een goed begrip van de wijze hoedanig Mentz in de gelegenheid is gekomen, om zich de uitvinding der boekdrukkunst toe te eigenen, en, in een klein bestek, de gronden en redenen waarom Haarlem als de wezenlijke plaats dier uit-
{==89==} {>>pagina-aanduiding<<}
vinding moet worden beschouwd. Het beknopte, weinig kostbare geschriftje verdient alzoo de aandacht van allen, die nog niet op de hoogte der zaak zijn, en er iets meer van wenschen te weten. Door 't zich aan te schaffen bevorderen zij tevens de voltooijing van het voor onzen koster ontworpen gedenkteeken.





1. Nederlandsche Chrestomathie. Bloemlezing uit de werken van eenige voorname hedendaagsche Nederlandsche Proza-schrijvers en Dichters, ten gebruike der jeugd ingerigt door  L.Th. Zeegers.Derde druk. Te Amsterdam, bij Weytingh en van der Haart. 1852. In kl. 8vo. 202 bl. f :-50.

2. Recueil Poétique. Choix de Morceaux, tirés des meilleurs Poètes Français du XIXe Siècle. Par a.b. maatjes. Te Amsterdam, bij J.H. Gebhard et Co. 1852. In kl. 8vo. 168 bl. f :-80.

In weerwil van den grooten aftrek dien het eerstgenoemde werkje vindt, door zijne ongemeene goedkoopheid, loopen wij er niet hoog mede. Als men maar eenigzins belezen is kost het maken van zulk eene bloemlezing, hier en daar met eene aanteekening, die óók maar is af te schrijven, weinig moeite, en dat te doen is een gemakkelijk middel om als auteur te figuréren. Dit laatste is verleidelijk, en vandaar dat meer dan een tot het zamenstellen van zulke bloemlezingen gekomen is, die er niet bevoegd toe was. Al is echter de verzamelaar werkelijk geschikt om in den hof der letteren het keurgebloemte te onderscheiden, dan heeft zijne Chrestomathie toch maar luttel waarde, wanneer hij maar ten halve in dien hof bekend is, en dus niet levert, uit hetgeen er is, een volledig werk; maar slechts stukwerk, uit hetgeen hij er van kent. Dat déze Chrestomatie maar stukwerk is blijkt reeds uit het woordje ‘eenige’ op den titel: de verzamelaar kent werken van eenige voorname schrijvers en dichters, en daaruit gééft hij wat. Maar is dat een weg om de jeugd met onze proza en poëzij; met onze Schrijvers en Dichters bekend te maken? Wat aantal beroemde namen worden hier gemist, die niet mogen verzwegen worden, waar men de jeugd bekend wil maken met de schatten der Vaderlandsche letterkunde, en met de Schrijvers

{==90==} {>>pagina-aanduiding<<}
en Dichters op welke 't Vaderland reden heeft zich te verheffen. Wij houden 't werkje voor eene boekverkoopers-speculatie en keuren 't als zoodanig niet af; want goedkoopheid dient èn den handel, èn de letterkunde, èn de letterkundigen; maar als Chrestomathie voor de jeugd kunnen wij 't te minder goedkeuren, juist omdat het door zijne goedkoopheid andere bloemlezingen verdringt. De Uitgevers zullen wèl doen wanneer zij door iemand die den gehéélen schat onzer letterkunde kent een tweede gedeelte doen zamenstellen, uit hetwelk de jeugd ook met de hier ontbrekende Schrijvers en Dichters bekend kunne worden. Over de zamenstelling in verband met eenig bijzonder plan (áls dat bestaan heeft) kunnen we niet oordeelen; want de verzamelaar zegt wel in een berigtje vóór den derden druk, dat het boeksken een doel heeft; maar hij zegt niet wélk. Dat berigtje is dus óók niet volledig. Den titel vinden we zéér gebrekkig. Een gedeelte van den inhoud bevat uittreksels uit werken van mannen die reeds twintig of meer jaren dood zijn, en dat noemt de titel ‘hedendaagsche’ proza-schrijvers en dichters! - Wat het woordje ‘ingerigt’ moet beteekenen begrijpen wij niet; als 't geen nutteloos aanhangsel is. Wij gelooven 't daarvoor te moeten houden. Het woord ‘jeugd’, eindelijk, is veel te onbepaald. Voor kinderen althans is de inhoud niet geschikt. Wij vinden overigens niets in dit werkje, dat regt geeft om te zeggen dat het voor de jeugd is ingerigt.
Uit den titel van No. 2 blijkt al dadelijk, dat déze bloemlezing komt van iemand die weet te onderscheiden en zich naauwkeurig uit te drukken. Dit werkje is bestemd voor een bepaald gedeelte der jeugd: schoolleerlingen van de middelen hoogste klassen. Men vindt ook hier gedichten zoo wel van reeds ontslapen als van levende zangers, doch te zamen zijn ze geen ‘hedendaagsche’ dichters; maar dichters van de XIXde eeuw. De verzamelaar toont ook te begrijpen, wat het zeggen wil zulk een werkje: voor de jeugd in te rigten. Het bevat twee, drie, of méér gedichten van omtrent dertig voorname Fransche poëten uit het gemelde tijdvak. Die gedichten staan bijeen, en worden voorafgegaan door een berigt van des dichters leven en voornaamste werken. Alleen omtrent emile déschamps, théophile gautier en rességuier ontbreekt dat. - Het waarom is een raadsel, en had in 't voorbe-
{==91==} {>>pagina-aanduiding<<}
rigt kunnen worden opgelost. - Aan den voet der bladzijden vindt men bovendien de vereischte taal-, aardrijks- en geschiedkundige ophelderingen, en belangrijke wenken omtrent de woordvoeging en uitspraak. Dit werkje is dus niet alleen in naam, maar in waarheid ingerigt voor de jeugd; - de jeugd kan er, behalven 't geen van de dichters is overgenomen, ook nog iets uit leeren omtrent den stijl en de taal. - Naar óns gevoelen hadden ook wel van alfred de musset, saintebeuve en alfred de vigny een paar stukken mogen opgenomen worden. Bij herdruk kan dit verzuim, indien 't er een is, worden hersteld. Als we No. 2 aanprijzen als goedkoop en zeer oordeelkundig zamengesteld, en No. 1 (in afwachting van de noodige aanvulling) als 't goedkoopste van alle ons bekende Nederduitsche Bloemlezingen, laten we, dunkt
ons, aan beiden verdiend regt wedervaren.





1. Vlaamsche Poëzij. Bloemlezing uit de werken der Zuid-Nederlandsche Dichters van onzen tijd, door J.J.A. Goeverneur en W. Hecker. Te Groningen, bij R.J. Schierbeek en J.B. Wolters. 1852. In kl. 8vo. XVI en 216 bl. ing. f 1-90; in linnen f 2-50.

2. Verspreide en nagelaten Gedichten van K.L. Ledeganck. Te Amsterdam, bij H.J. van Kesteren. 1852. In 4to. 139 bl. f 1-20.

Volgens eenen brief van Dr. hecker, die den bundel No. 1 opent, is het denkbeeld om dien zamen te stellen bij de Uitgevers ontstaan. Ref. vindt dat een gelukkig denkbeeld; niet ‘alsof ons publiek aan de Vaderlandsche Zangers niet genoeg heeft’, maar omdat er velen zijn die bezwaarlijk, bij de werken van de Vaderlandsche Zangers, ook nog die van de Vlaamsche kunnen nahouden, en toch, door het gerucht dat de Taalcongressen hebben gemaakt, verlangend moeten zijn geworden, om iets méér ook van de Vlaamsche poëzij te weten; - waarbij dan verder komt, dat die poëzij, naar het oordeel van Ref. allezins de aandacht verdient, hoewel hij 't den briefschrijver nog niet kan toestemmen, dat zij tegen de Nederduitsche poezij in vele opzigten niet op kan, maar 't er ook in vele opzigten van wint. - Het klinkt vreemd op den titel te hooren spreken van Zuid-Nederlandsche dichters, dat daar

{==92==} {>>pagina-aanduiding<<}
bovendien ook nog een soort van pléonasme is; zelfs al had de scheiding de benamingen van Noord- en ZuidNederland niet in onbruik gebragt: want Noord-Nederlanders leveren geene Vlaamsche poëzij. - De inhoud van den bundel getuigt overigens van den goeden smaak der Verzamelaars. Hij bevat omtrent zeventig groote en kleinere gedichten van Vrouwe van ackere, geb. doolaghe, j. van beers, f.j. blieck, h. blommaert, j.m. dautzenberg, p.f. van kerckhoven, j.a. de laet, k.l. ledeganck, j. nolet de brauwere van steeland, h. peeters, prudens van duyse, f. rens, w. rogghé, th. van rijswijk, en a. snieders. Men vindt er menig juweel, en geen enkel stuk dat de plaatsing, om de eene of andere reden, niet waardig is. Of hij niet te véél bevat, is eene ándere vraag; want nolet is een Zuid-Hollander, en voor den Protestant zou het boekje geene mindere waarde hebben, als enkele gedichten, waarin het kloosterleven als iets zeer verdienstelijks en Godebehagelijks wordt voorgesteld, waren weggelaten. Hier nu in uittreksels eene bloemlezing uit die Bloemlezing te geven acht Ref. niet gepast, en hij gelooft het werkje genoeg aan te bevelen door te verzekeren, dat het zéér geschikt is om de beste meesters der Vlaamsche dichtschool meer van nabij te doen kennen, en ook veel bevat waarvan jeugdige dichters partij kunnen trekken. - Van de bladvullingen met *** geteekend behooren de meesten aan den te vroeg ontslapen Dichter ledeganck; men vindt die in
No. 2, eene te Antwerpen gedrukte, maar ook te Amsterdam verkrijgbaar gestelde, door j.f.j. heremans bezorgde uitgave zijner verspreide en nagelaten Gedichten. Elke blik in dezen bundel doet hem kennen als een dichter van den echten stempel, vereerenswaardig om zijne gevoelens en roemwaardig om zijn talent. Dit zal wel voldoende zijn, om de aandacht van den dichtlievenden lezer ook op dezen bundel te vestigen.
De Antwerpsche druk is gansch niet fraai, en het papier van beide deze Nommers laat te wenschen over.




Graaf Willibald. Historisch verhaal uit de tweede helft der achtste eeuw. Door Christina van G...Te 's Gravenhage, bij K.W. Pickhardt. 1853. In gr. 8vo. 218 bl. f 2-20.

Wij hebben van deze jeugdige Schrijfster in ‘Moeders schoot’

{==93==} {>>pagina-aanduiding<<}
en in 't ‘Magazijn voor de jeujd’ menig verhaaltje ontmoet, dat niet alleen aantrok door een lieven verhaaltrant en stijl, maar ook door het aardige der vinding, en vooral door een goeden godsdienstigen toon. Een drietal van hare verhalen, afzonderlijk uitgegeven, heeft onze gunstige verwachting van haar talent versterkt, en wij hebben er ons gevoelen over uitgesproken in No. XIV van den vorigen Jaargang. Nu biedt zij in dit uitvoeriger werk hare eerste Historisch-romantische schepping aan. Graaf willibald is een der opperhoofden van de oude Saxen onder wittekind. Het verhaal levert eene épisode tot de geschiedenis van de herhaalde opstanden van dat vrijheidlievend maar woest volk, tegen karel den Grooten en diens pogingen om 't van de dienst van wodan tot de dienst van christus te brengen. De fabel omvat een tijdperk van veertien jaren (772-783) en begint met den moord der Christenen door willibald, maar eindigt met diens en wittekinds bekeering en den triomf van het Christendom in Saxen. - Voor eene Schrijfster, jeugdig en teêrgevoelig als christina van g..., is het uiterst moeijelijk zich te verplaatsen in dat tijdperk van blind bijgeloof, met zoo veel heldengrootheid aan den eenen, zoo veel woestheid aan den anderen kant, en dáárdoor - hoe vlijtig zij goede historische bronnen geraadpleegd hebbe - mist het werk ten eenenmale de kleur van den tijd. De personen zijn te verlicht, en het Christendom hier voorgesteld is het Protestantisme, of, liever, heeft ál de zuiverheid en eenvoudigheid van den tijd der Apostelen. Van maria of de Heiligen b.v. is er volstrekt geene sprake. Het is niet waarschijnlijk, dat de Schrijfster geheel
onbekend zou zijn geweest met de gesteldheid der Roomsche Kerk en met de geloofsbegrippen der Christenen in de achtste eeuw, en wij vermoeden derhalve dat zij, de voortplanting van het Christendom als een zegen voorstellende, met opzet van de maria-dienst en hetgeen verder tot een Evangeliesch Christendom niet behoort, gezwegen heeft, om den schijn te vermijden alsof zij ook dáármede ware ingenomen. Wij kunnen echter niet ontveinzen dat het verhaal - juist doordien 't met den tijd der handeling in dit opzigt niet overeenstemt - voor den Protestantschen lezer, die met de aanroeping van en 't vertrouwen op maria en de Heiligen niets gemeens wil hebben, behagelijker is, vooral in déze dagen, dan 't anders had kunnen

{==94==} {>>pagina-aanduiding<<}
zijn. Men zou ook verkeerd doen als men romans wilde lezen om zijne historische kennis te vermeerderen, en als wij die twee overwegingen op den voorgrond plaatsen, kunnen we niet anders dan lof toebrengen aan den verdienstelijken geest van het verhaal, en aan de verdienste van het plan en de bewerking. Het lot van den bekeerden edelman luitfried en van diens gezin houdt de belangstelling tot aan het einde toe gaande. De onwaarschijnlijkheid dat willibald, die nanthilde (luitfrieds dochter) bemint, jaren lang zijn vriend egidius, voor wien zij eene hartstogtelijke liefde koestert, als huwelijksbemiddelaar gebruikt, zonder ooit zelf haar te naderen, wordt ten slotte op de verrassendste wijze verklaard. Na die opheldering is de eed van nanthilde, dat zij nimmer de gade zal worden van den moordenaar haars vaders, geene verhindering van den echt der minnenden; want luitfried, aan den dood ontkomen en na velerlei ontmoetingen tot priester geordend, keert onverwacht terug en zegent zelf hun echtverbond in. Rondom deze hoofdpersonen zijn landolin, lelia, hegga en anderen met gevoel gegroepeerd. Aan het eind der dreigende verwikkeling van zaken, en hopelooze verstrooijing van personaadjen, komen allen (behalve luitfrieds gade antrada, die haren natuurlijken dood sterft) weder bijeen, en alles loopt goed en gelukkig af.
Op een voor het oog niet onbehagelijk vignet, in steendruk met kleuren, ziet men de twee laatstgenoemde personen en nanthilde voorgesteld. - Dat toch de teekenaar 't geheim niet met zich ten grave neme, uit welke boek- en prentwerken hij zijne begrippen put van de kleederdragten der Saxische mannen en vrouwen in de achtste eeuw! Aan de beschrijving er van door de antrice geleverd heeft hij zich niet bekreund. Zijne antrada schijnt eene soort van agrippine; de edele luitfried heeft veel van een hedendaagschen poldergast, en nanthilde ziet er uit als de élève eener Fransche kostschool in de Julijdagen, of als eene actrice in négligé, gereed om eene bravour-aria te repetéren. De teekenaar heeft dus voor die kleederdragten zijne eigene bronnen; als hij er eens een geïllustreerd werk over uitgaf, zou 't curieus wezen en de gansche wereld opvrolijken.
De correctie van het werk is vrij goed, behalven dat men in plaats van nanthilde wel eens manthilde, nathilde en natilde ontmoet. Voor 't woord hut, op bladz. 9, en voor stervend, op bladz. 19, hadden beter gekozene woorden gebruikt moeten worden, maar zij doen tot de zaak niet af. Een paar ervaren, niet ligt te voldoene lezeressen schenken hoogen lof aan het verhaal, en dat vermeerdert de gerustheid waarmede wij den Graaf willibald, inzonderheid voor leesgezelschappen, aanbevelen.

De dochter des Hemels op aarde, en hare omgeving. Romantisch

{==95==} {>>pagina-aanduiding<<}
verhaal. Uit het Engelsch. II Deelen. Te Amsterdam, bij J. van der Hey en Zoon. 1852. In gr. 8vo. 462 bl. f 4-50.

De Vertaler heeft dit werk met zorg en ingenomenheid behandeld. Ref. is er óók meê ingenomen, en zou 't een meesterstuk noemen als de handelingen allen waarschijnlijk en al de voorvallen natuurlijk waren. - Avice atheling is verloofd met ethelred kent, maar zijne ouders zijn in Indië en naar hunne toestemming moet dus gewacht worden. De vader van avice meent dat die toestemming niet zal komen, omdat zijn vader aan verstandsverbijstering heeft geleden. Zonder dat iemand dit bespeurt lijdt echter die goede man-zelf óók aan vlagen van dezelfde ongelukkige kwaal. De verloofden doen eene wandeling op of nabij een naburig landgoed, en hij ontmoet hen bij eene uitgaande dorpskerk en stelt hun voor en beweegt hen, om zich terstond heimelijk in den echt te doen verbinden. Dat geschiedt, en nu zijn de gelieven, naar de Engelsche instellingen, voor God en de menschen, wettiglijk man en vrouw. Ethelred is ten top van geluk; maar avice begrijpt nu, dat haar vader óók niet wel bij 't hoofd is, en doet iets waaruit de bezadigde lezer niet anders kan afleiden, dan dat die noodlottige hersenkwaal in haar geslacht erfelijk is ook in de vrouwelijke linie. Zij aanbad haren minnaar, doch stoot haren man van zich, en zegt standvastig hem te ontslaan van zijne gelofte. Ethelred wordt daar ten laatste door gekrenkt, verlaat haar, neemt (waarschijnlijk ook in eene vlaag van geestverduistering) bij de wettige vrouw die hij heeft, nog eene tweede wettige vrouw (may), en maakt zich dus schuldig aan de misdaad van veelwijverij. Om dat straffeloos mogelijk te maken moet de vader van avice, terstond na 't huwelijk zijner dochter, dat hij heeft doorgedrongen, alle geheugen er van voor altijd verliezen, en moet de geestelijke, die 't voltrokken heeft, noch
den bruigom, noch de bruid, noch den vader bij name kennen. Het eene is even onwaarschijnlijk als 't andere. Intusschen op die combinatie van gekheden en onwaarschijnlijkheden rust het geheele drama. - In den loop van 't verhaal komen nog andere ongerijmdheden voor. Het geval met de kleine lekke roeischuit (Deel II, bladz. 30 en volgg.), die heel, heel langzaam zinkt; waaruit ethelred springt, om haar ligter te maken; waaruit de tuinmansjongen ook springt, maar zóó, dat zij (n.b.!) er van omslaat - dat geval is ongerijmd van 't begin tot het einde. Als zulk eene roeischuit een zwaar lek heeft blijkt het reeds bij 't instappen, en men gaat er niet mede van wal; maar als ze zoo weinig lek is, dat gelijk hier, na een geruimen tijd varens, ééne der dames eerst bemerkt dat de zoom van haar kleed nat wordt, dan kost het volstrekt geene moeite om er méér water uit te hozen, dan er door de naden indringt, en hoosvaten draagt ieder bij zich; want elke hoed, elke laars, elke schoen is een hoosvat. Er was alzoo geen zweem van gevaar; de dames konden zelfs geen natte voeten krijgen. Ethelred of de jongen had maar - gelijk ieder

{==96==} {>>pagina-aanduiding<<}
mensch met gezonde hersenen doen zou - het water, dat zeer langzaam naar binnen lekte, weêr over boord te scheppen. - En nu leze men welke lijfs- en levensgevaren de Schrijfster uit dat belagchelijke lek laat ontstaan! (*) - Niet minder ongerijmd zijn de gebeurtenissen bij den brand van het Logement te Londen (D. II, bladz. 111 en 160); dat onbeschadigd gaan van may (ethelreds bekende wettige vrouw) van de straat af, in en door 't van onder tot boven reeds uit-gebrande gebouw, tot op een bovenkamer (n,b.!) aan welks raam zij dan om hulp roept; - dat plaatsen van een ladder tegen den muur bezijden het venster, terwijl er een werktuig bij de hand is ‘de redder’ genaamd, dat maar tot voor
't raam behoeft te worden gerold, en in welks beweegbaren bak reeds verschillende menschen zonder letsel zijn naar beneden gekomen; - de onmogelijke sprong van ethelred van dien losstaanden ladder door den muur heen, zóó, dat hij in de kamer te regt komt, hangende (!!!) aan eene schilderijroede; - de plaatsing van may door zijne zorg in den bak des ‘redders’, terwijl hij-zelf er niet met zijne vrouw instapt; maar zonder eenige reden boven blijft, waar hij onvermijdelijk verbranden moet, dat echter niet gebeurt; - de beweging van ethelred, den volgenden morgen, waardoor hij gebrand en geblaakt - de beide beenen, twee ribben en het sleutelbeen gebroken - nederkomt in het tuintje van het naastgelegen, onbeschadigd gebleven huis - het eene is zoo ongerijmd of mirakuleus als het andere. Ook sommige handelingen van avice! Zij bevindt zich met hare ziekelijke zuster te Messina, en haar bankier houdt op wissels te zenden; maar in plaats van naar Engeland te gaan om te onderzoeken, waaraan dat ligt, gaat zij naar Malta, om daar lessen voor geld te geven!! - En toch, in weerwil van al zulke ongerijmdheden hebben we in langen tijd geen werk zoo vol schoonheden van détail; geene schets van een grootmoedig, godvruchtig, menschlievend, zich opöfferend en geduldig ideaal gelezen, geen zoo deerniswekkend, en onder de moeijelijkheden welke haar verborgen huwelijk met den gehuwden ethelred doet ontstaan, zoo goed volgehouden karaktertafereel als dat van avice atheling. - Daar de Schrijfster naar het schijnt niet bekend is, en men dus eene

{==97==} {>>pagina-aanduiding<<}
gissing mag wagen, zouden wij gelooven dat deze ‘dochter des hemels’ de eersteling is van een zeer onërvaren maar ook zeer ongemeen vrouwelijk genie, nog te jeugdig en te levendig van gemoed en geest, en te bruisend van aandrift om de gedachten en gevallen, die in haar opkomen, niet met dithyrambengloed uit te storten; zonder nog te vragen naar die waarheid en waarschijnlijkheid welke alleen bereikbaar zijn voor zulke beter ontwikkelden en meer ervarenen, die veel gezien, veel ondervonden en veel bestudeerd hebben, en de ingevingen van gevoel en verbeelding aan den toets van het bezadigd verstand onderwerpen. Gelijk de meeste eerstelingen van groote oorspronkelijke dichtgeesten, heeft ook dit werk vele gebreken; maar het wemelt daarentegen ook van uitstekende schoonheden. - Aan het einde van avices zielelijden knoopt zich 't begin van eene hoogst droevige taak. Ten gevolge van den brand sterft may krankzinnig, en laat ethelred weduwenaar met twee jonge kinderen; het eene ziekelijk, het andere insgelijks krankzinnig. Avice acht hem dood; maar - hij leeft nog. Het toeval, de vriendschap, de liefde roepen en brengen haar aan de stervenssponde van den altijd beminden man, wiens wettige gade zij is, maar niet heeten kan zonder de kinderen uit zijn misdadigen echt tot bastaarden te maken. Om dat te verhoeden, en de gedachtenis der bedrogene, ongelukkige may in eere te houden, laat zij, nu ten tweedenmale, zich met ethelred in den echt verbinden, met het eenige doel om hem te overleven voor de wereld als zijne tweede wettige gade; ten einde de tweede liefdevolle moeder te kunnen zijn van zijne rampzalige kinderen. - Kort daarna sterft hij.
Krankzinnigheid aan het begin, krankzinnigheid aan het einde, en tusschen 't begin en einde ook nog wel iets krankzinnigs hier en daar! - In weerwil echter van al het overdrevene zal Ref. het werk altijd gaarne nog eens herlezen, om de zoo goed doorgevoerde karakterbeschrijving, om de jeugdige frischheid en levendigheid van sommige uitingen des vernufts en gevoels, en om de aandoenlijke schoonheid van eenige épisoden en momenten der handeling. Als dit onpartijdig oordeel voor nadenkenden nuttig is zal 't Ref. een genoegen zijn. Voor lezers die liever niet denken, maar een Roman openslaan alleen om den tijd op eene aangename wijze te dooden, kan er bezwaarlijk een aangenamer en onderhoudender werk bestaan.




De gouden ladder der fortuin. Uit het Engelsch van Robert Bell, door C.M. Mensing. III Deelen. Te Amsterdam, bij P.N. van Kampen. 1852. In gr. 8vo. 816 bl. f 7-90.

Ref. zal de eenige niet zijn wien de titel van dit werk, en de geschiedenis van zijnen held, velerlei herinneringen voor den geest halen. Het aantal gelukkigen die langs den genoemden ladder naar boven stijgen is maar klein. Wel is

{==98==} {>>pagina-aanduiding<<}
waar, vele van onze voornaamste burgers dragen in hunne namen de blijken van de geringheid hunner voorzaten; maar hunne rijkdommen zijn vruchten van eeuwenlang voortgezette familievlijt, geenszins alleen van individuëel geluk. De individuën - zoo als men er enkelen kent - die in de korte spanne tijds tusschen de jongelingschap en de grijsheid van niets tot alles komen, en uit de heffe naar de keur des volks overgaan, zijn ligt te tellen, en worden ook als toonbeelden van hoogst zeldzame lotverwisselingen besproken en aangezien. Maar hoe zelden 't iemand gebeure op dien ladder zoo snel naar boven te kunnen stijgen, niet minder moeijelijk is het ook zich op de bereikte hooge sporten staande te houden, en menig Plebejer die reeds geloofde de stamvader te zullen worden van een nieuw Aristocratisch geslacht, tuimelde eensklaps weêr naar beneden, om nooit weêr op te staan. Dat is ook het lot van richard rawlings, geboren in een doodarmoedig hutje, tusschen een varkenskot en eene eendenplas; na den dood zijner schamele ouders, die hij vroeg verloor, bedeljongen; tot dat hij loopjongen wordt te Yarlton bij een vrek, in een kleinsteedschen winkel van alle bedenkelijke waren en goederen. Die rawlings, in diepe behoefte tot een welgemaakt jongeling opgewassen, met een zeldzamen geest en groote zelfstandigheid toegerust, en, door zijne ellende, van welwillendheid jegens medemenschen ontbloot, vestigt al zijne vermogens op zelfbehoud; daarna op 't winnen van geld; vervolgens op 't genoegen om zich op de Maatschappij, die hij veracht, te wreken. Door de fortuin geholpen brengt hij 't zoo ver, in een twintig jaren tijds, dat hij een der vermogendste kapitalisten van Engeland wordt, zitting krijgt in 't Huis der Gemeenten, en eene zijner dochters, margaretha, met een bruidschat van 50,000 pond Sterling, en eene jaarlijksche lijfrente van 2000 pond,
(hoewel tegen haren zin, en tot haar ongeluk) uithuwelijkt aan een der voornaamste jeugdige Lords, die voornamelijk om des gelds wille tot dit huwelijk besluit. Hoe dat alles toegaat gelieve de lezer te onderzoeken in de drie aangekondigde Deelen, van wier belangrijken inhoud wij onmogelijk een overzigt kunnen geven. Dit alleen kunnen wij zeggen, dat hij als de hoogste toongever en gezaghebber in Spoorwegplannen, onder den invloed van de algemeene speelwoede in Spoorweg-actiën, en geholpen door een paar zijner creaturen, onmetelijke schatten wint, en een tijd lang de afgod is der waanzinnige menigte. Minder gelukkig echter dan andere doortrapte speculanten, die, toen zij hunne millioenen beet hadden, de hefboomen der kunstmatig bewerkte rijzing loslieten, en zich onopgemerkt en ongemoeid terugtrokken, wordt hij, zoo ras de ontzettende daling den blinddoek der begoocheling doet wegvallen, als toongever en gezagvoerder in zoo menige nietswaardige onderneming, niet alleen gelasterd en gevloekt, maar aangesproken, vervolgd en weder uitgekleed. Hij eindigt met eene kleine industriële onderneming; maar wordt nooit weêr rijk.
Hoe vlugtig en los deze schets ook zij, men ziet er reeds

{==99==} {>>pagina-aanduiding<<}
uit dat hier geene sprake is van een gewonen roman, in welken de liefde de hoofdrol speelt. Robert bell is een meester in 't scheppen en afschilderen van oorspronkelijke karakters, in 't uitvinden van belangwekkende situatiën en lotgevallen, en in 't behagelijk zamenvlechten van de eenvoudigste waarheid met de bloemrijkste verdichting. Het karakter van rawlings, dien men volgt uit de diepte van ellende, langs alle trappen van toenemende bezitting en magt, naar het toppunt van broze doch schitterende grootheid, en daarna ziet bij, in, en na zijnen val, is meesterlijk opgevat en afgewerkt. Evenzoo dat van zijne goede maar slecht opgevoede vrouw, weleer Jufvrouw raggles, de weduwe van zijn gewezen gierigen winkelpatroon. De eer van hun huis wordt uitmuntend geschraagd door twee beminnelijke hoogst beschaafde dochters, de vrolijke clara en de zachtmoedige margaretha. Rondom, en met of tegen dat viertal, handelen een groot aantal personen uit allerlei schakeeringen van Maatschappelijken stand, met allerlei soorten van edele en slechte, deftige en gemeene, eerbiedwaardige en belagchelijke karakters. De Apotheker pogey, Kapitein dingle, de raadselachtige costigan, en de Amerikaan trumbull zijn originelen van top tot teen. Het geheel is de schepping van een humorist van den echten stempel, die beurtelings vermaakt en treft, dikwijls verrast, en altijd boeit, en wiens sierlijke, buigzame stijl daar te boven altijd schilderachtig schoon is. Maar deze ongemeen fraaije roman is ook in ongemeen goede handen gevallen. Als Ref. de vertalingen van den Heer mensing leest, denkt hij aan den ronden, helderen Hollandschen stijl; zoo als hij bij 't zien van fraai, rond en duidelijk schrift aan 't Hollandsche schrift denkt, dat
door allerlei vreemd, bovenal door Engelsch kunstschrift, bijkans geheel is verdrongen.
Men moet doorkneed zijn in 't Engelsche regt, om te kunnen beoordeelen of rawlings door zijne handelingen, zich al of niet aan de Engelsche wetten heeft vergrepen. Het schijnt echter van neen; maar dat, ten slotte, de regtsmagt met de journalistiek en de beurs zamenspant, om het benijdde en gehate troetelkind der fortuin te vertreden. Voor de regtbank der eer zou hij misschien niet zijn vrij te spreken; doch het getal dergenen die van hunne magt partij trekken om zich te verrijken, is ten allen tijde zoo groot geweest, dat men dit schier houden moet voor een geoorloofd iets. Het doet den lezer dan ook eenigzins genoegen, dat rawlings tegen gebrek beveiligd is, door de lijfrente en 't geen er nog bestaat van den bruidschat zijner edele, maar diep beklagenswaarde dochter margaretha, weduwe door en bij zijnen val, en in wier ongeluk hij straf vindt voor zijne ijskoude eerzucht bij 't doordrijven van haren echt met Lord edon, in weerwil van de teedere genegenheid tusschen haar en den braven henry winston, den speelmakker van hare jeugd. - De opstand der wereld tegen haren vader, doet den trotschen Lord zijne betrekking tot hem verwenschen, en zijne onschuldige echtgenoote het

{==100==} {>>pagina-aanduiding<<}
leven verbitteren. Dat ontdekt henry winston, en in de corridors van de Opéra geeft hij den Lord - een vriend zijner jeugd, maar wiens valschheid en baatzucht hem zijne beminde deden verliezen - een slag in het aangezigt, en doodt hem daarop in een duël. Deze épisode en hare gevolgen zijn hartbrekend. Aandoenlijk schoon, daarentegen, is de onbaatzuchtige liefde voor clara, en de edele regtschapenheid van den welgestelden koopmanszoon, en deelgenoot in de vaderlijke firma, george farquhar, die weinig vertooning maakte, doch nu op den voorgrond verschijnt. Als met de grootheid en den rijkdom de zoogenaamde vrienden verdwijnen, blijft hij de gelasterde, gehoonde, gezonken familie getrouw, en verzoekt het geliefde, ook hém innig genegen meisje, nu hij denkt dat zij geen vermogen meer bezit, om hare hand en hart. Het werk eindigt nagenoeg met hunne echtverbindtenis in het kerkje van Hornsey, zonder eenige praal of ophef.
Na dit verslag ware het overbodig als Ref. nog zeide, dat hij 't werk aan elk ter lezing aanbeveelt. Hij wil echter niet eindigen zonder den Uitgever dank te zeggen voor de zorgen aan de typographische uitvoering besteed, en voor zijne wijze onbekrompenheid, die elk deel met een afzonderlijk vignet heeft versierd. De geestige ordonnantie, en de karakteristieke uitdrukking der figuren doen vermoeden, dat die vignetten van Engelschen oorsprong zijn; maar de Hollandsche teekenaar heeft ze bijzonder verdienstelijk op den steen nageteekend, en ook de druk er van is uitmuntend.

Geldersche Volks-Almanak voor 1853. Negentiende Jaargang. Te Arnhem, bij Is. An. Nijhoff. 1853. 244 bl. f :-75.

Zaanlandsch Jaarboekje voor het Jaar 1853. Dertiende Jaar. Te Zaandijk, bij J. Heynis, Tsz. 186 bl. f :-90.

Ref. heeft deze boekjes eerst in Januarij ontvangen, en ze dus niet vroeger dan heden kunnen aankondigen. Er thans nog een uitvoerig overzigt van te leveren zou tamelijk overbodig zijn. Hij bepaalt zich daarom tot de eenvoudige vermelding, dat beiden wat het belletristisch gedeelte van den inhoud betreft onderhoudend, en wat het oudheidkundig gedeelte aangaat belangrijk zijn. Onder de gedichten zijn zeer middelmatige maar ook zeer verdienstelijke. De novellen zijn over het algemeen wèl, ten deele zelfs uitmuntend geschreven. Beider bekwame Redactiën gaan overigens voort deze boekjes met geschied- en oudheidkundige artikelen te verrijken, die er eene blijvende waarde aan geven, en ze voor de liefhebberen van die gewigtige takken van studie onmisbaar maken. In beiden vindt men lieve steendrukplaatjes, en de typographische uitvoering en het uitwendig voorkomen zijn loffelijk behartigd. - De bezitters van de vroegere Jaargangen zullen zich ook deze wel reeds hebben aangeschaft; maar wie ze nog niet bezit en prijs stelt op werkjes in welke het nuttige en het aangename als hand aan hand gaan, zal wèl doen met dit tweetal eens kennis te maken.






{==101==} {>>pagina-aanduiding<<}

Boekbeschouwing.

Verhandeling over de liturgische geschriften der Nederlandsche Hervormde Kerk, door J.A.M. Mensinga, Predikant te Sijbekarspel. Bekroond bij het Haagsche Genootschap tot verdediging van de Christelijke Godsdienst. Te 's Gravenhage, bij de Erven Thierry en Mensing. 1851. In gr. 8vo. 497 bl. f 3-90.

Deze prijsvraag en het bekroond antwoord zijn merkwaardige verschijnselen van onzen tijd. Het onderwerp zou een dertig jaren geleden slechts weinig aandacht getrokken hebben. Wie bekommerde zich toen over liturgiën? Men ware toen voor een zonderling gehouden, als men ze tot voorwerpen van bepaalde studie gemaakt had. Het was toen een koude, slaperige tijd. Het rationalisme zieltoogde, en het orthodoxisme had stof noch aanleiding tot spreken. En toch werden in stilte de zaden gelegd tot de latere ontwikkeling. Men begon terug te zien in het verledene; men betrad het veld der historie; men beproefde zijne krachten aan uitlegkunde en men leerde den Bijbel verstaan. Zoo ontwikkelde zich eene nieuwe zucht voor Bijbelstudie, en het kerkelijk leven werd te gelijk herboren.
De vroegere onverschilligheid trof vooral de liturgien, omdat men op eene andere hoogte stond dan zij die ze vervaardigd en ingevoerd hadden, en omdat men tot ontkennen geneigd, en tegen gemeenschappelijkheid vijandig gestemd was. De liturgie toch is de levende uitdrukking van gemeenschappelijkheid. Wat belijdenissen zijn voor de Kerk is de liturgie vóór en in de gemeente. Zij drukt in het woord, dat bij Doop en Avondmaal, bij inzegening des huwelijks, bij de inwijding van kerkedienaren, bij de gebeden onder de openbare Godsdienstoefening uitgesproken en ten hemel opgezonden wordt, niet het gevoel van een enkelen maar van allen uit. Het liturgisch gebed is de bede der gansche gemeente. Men volgt den leeraar, niet luisterend, om te hooren wat hij spreken zal, maar men bidt mede. Allen bidden gelijk één, en één gelijk

{==102==} {>>pagina-aanduiding<<}
allen. De liturgie is daarom eene volksbehoefte. Zij wordt overal gevonden, ook bij Heidenen en Muzelmannen. Geen Christelijk Genootschap, dat aan deze behoefte niet toegaf en er in voorzag. De liturgie is de uitdrukking van het Godsdienstig karakter der Gemeente: de phisionomie harer belijdenis. Van dáár dat zij de grondïdeën, die het wezen der belijdenis uitmaken, in zich bevat; van dáár dat zij ook dán alleen kan vervaardigd en met goed gevolg ingevoerd worden, wanneer de Gemeente onderlinge eenheid en zamenstemming bezit. Daaruit laat zich in de tijden die op den Hervormingsschok volgden, zoowel in de Luthersche als Hervormde Gemeente, de gemakkelijke invoering der liturgische geschriften verklaren. Het was de levende stem van aller belijdenis en gevoel. Maar van dáár ook hare geringschatting, achteruitzetting, ja, zelfs verwijdering uit het geheugen, toen men, in de opvatting der leerbegrippen, van hen verschilde die ze hadden ingevoerd. Nu trad voor de gemeenschappelijkheid de individualiteit in de plaats, en het gebed en de kerkelijke handeling ging over uit den boezem der gemeente in de wilsbepaling van hem, die meester was van het woord.
Sedert de vraag naar het eigendommelijke en onderscheidende van ieder Kerkgenootschap weder ter sprake is gekomen, is de belangstelling in de liturgiën insgelijks opgewekt, en wil men de historische, kerkelijke en godsdienstige waarde dier stukken leeren kennen en bepalen. Trouwens, zoo als wij reeds aanmerkten, op de liturgische geschriften ligt de bijzondere stempel van elk Kerkgenootschap afgedrukt. Men zal het moeijelijk aan de leerrede onderkennen, of men in eene Doopsgezinde, Hervormde of Luthersche Kerk heeft plaats genomen; maar, b.v., het formulier van vóórbereiding in eene Luthersche Kerk hoorende, weet men dadelijk waar men zich bevindt.
Dit bewoog het Haagsche Genootschap tot verdediging van de Christelijke Godsdienst, dat steeds met den tijd is medegegaan en den loop der dingen gevolgd is, eene prijsvraag uit te schrijven betreffende een onderzoek naar den oorsprong, den geest, de lotgevallen en de voortdurende waarde der liturgische schriften van de Nederlandsche Hervormde Kerk. Wij wenschen het Genootschap met die vraag, om het uitmuntend antwoord van den Heer mensinga, driewerf geluk. Het zware

{==103==} {>>pagina-aanduiding<<}
boekdeel is een blijvend gedenkstuk van onverdroten vlijt, scherpzinnige naauwkeurigheid, en diepe studie.
De Schrijver geeft aldus rekenschap van de wijze en orde waarin hij het vraagstuk opgevat en beantwoord heeft: ‘Wij zullen bij onze proeve van beantwoording, zoo veel ons mogelijk is, ons aan de orde dezer vierledige vraag houden. Eene kleine verandering hebben wij gemeend ons te moeten veroorloven, ten behoeve van den regel, dat de vorm aan de stof behoort ondergeschikt te zijn. Wij hebben namelijk bij ons onderzoek bevonden, dat het antwoord op de vraag, naar den oorsprong zich in tweeën deelt: één algemeen en één bijzonder, waarvan het eerste zuiver historisch is en mitsdien den eersten rang moet behouden; het andere deel is meer kritisch. De wijze waarop wij het derde lid der vraag hebben behandeld, als doorloopende beschouwing en beoordeeling van elk der formulieren op zich zelve, gaf ons aanleiding, om daarbij tevens het gezegde kritische deel te voegen; en dit niet alleen, maar ook, bij elk der afzonderlijke stukken van onzen liturgischen bundel, voorloopige opmerkingen nopens derzelver waarde, zoodat de beantwoording van het vierde lid der vraag slechts recapitulatie, algemeen overzigt en slotsom zal bevatten. Eindelijk hebben wij bevonden, dat de geschiedenis der lotgevallen onzer liturgische schriften zich in twee, zeer karakteristiek onderscheidene en ongelijksoortige tijdperken deelt, waarvan de Synode van Dordrecht van 1618 en 1619 het scheidspunt uitmaakt. Het tweede tijdvak, waarvan de voornaamste inhoud is: het gebruik dat er van de formulieren gemaakt en de waarde die er aan gehecht is, laat zich niet wel behandelen, vóór men eerst is doorgedrongen in den geest der formulieren; het heeft daarenboven een naauw verband met het vierde lid der vraag, en vormt er, als ware het, eene historische inleiding toe. Wij meenden het derhalve tusschen het derde en vierde lid zijne plaats te moeten geven.
‘En wat het eerste tijdvak aangaat, nademaal het oorsprongstijdvak doorloopt tot aan de Synode van Dordrecht; met andere woorden, nademaal sommige stukken uit onzen liturgischen bundel in het midden, sommige zelfs in het laatst van dit tijdvak zijn vervaardigd, zoo laten zich, gedurende dit tijdvak, oorsprong en lotgevallen niet van elkander scheiden zonder in verbrokkeling der geschiedenis te vervallen. Beter,

{==104==} {>>pagina-aanduiding<<}
kwam het ons voor, om tot aan de Synode van Dordrecht, wanneer de bundel gesloten is, en het oorsprongs-tijdvak ophoudt, oorsprong en lotgevallen gelijktijdig, naar tijdorde en aan de hand der geschiedenis te verhalen. Zoo hebben wij gemeend, vorm en stof het best in overeenstemming te brengen. Wij verkrijgen dus deze orde:

1o.Historisch onderzoek naar den oorsprong en de lotgevallen onzer liturgische schriften, tot aan de Synode van Dordrecht van 1618 en 1619.

2o.Doorloopende beschouwing der stukken, waaruit onze liturgische bundel bestaat, bevattende opgave van derzelver oorsprong en zamenstelling; verklaring waar het noodig is; onderzoek van derzelver geest en opmerking nopens derzelver waarde.

3o.Geschiedenis van het gebruik dat er van den liturgischen bundel gemaakt is, en de waarde die er aan gehecht is, tot op onzen tijd.

4o.Algemeen onderzoek en oordeel over hunne voortdurende waarde.’

Het Eerste Hoofdstuk wordt in vijf paragrafen verdeeld. Eerst vestigt mensinga de aandacht op het liturgisch beginsel, zoo als dit zich in de Christelijke Kerk ontwikkelde en van lieverlede ontaardde; vervolgens wijst hij den oorsprong der liturgie in de Nederlandsche Hervormde Kerk aan, die in de tweede helft der zestiende eeuw, in Engeland, bij de uitgeweken Nederlanders onder leiding van vallerandus polanus, ontstond, en verder door a latis en anderen bearbeid werd. Hij verdeelt hare geschiedenis in twee tijdperken: van 1563 tot 1581, en van dit jaar tot 1619. Daarop doet hij zien hoe door de Dordrechtsche Synode de laatste hand werd gelegd aan den bundel der liturgische schriften. Overigens houdt hij zich bezig met de liturgie in de Waalsche Kerk.
Het Tweede Hoofdstuk beslaat de ruimste plaats, loopende van bl. 77-422. Eene wèl uitgewerkte Inleiding geeft een behoorlijk overzigt van den weg, dien hij zal inslaan. Zeer ruim en breed wordt over het formulier van den Doop gehandeld. Eerst geeft mensinga den oorspronkelijken tekst van het eerste gedeelte, door datheen uit het Paltzische formulier vertaald. Hij deelt het, behalve in het didactische en rituëel gedeelte, in een stellend en apologetisch deel. Vervolgens ver-
{==105==} {>>pagina-aanduiding<<}
gelijkt hij dit formulier met de gezaghebbende schriften in de Nederlandsche Hervormde Kerk; de Heidelbergsche Catechismus, de Nederlandsche Geloofsbelijdenis, de Dordsche Canones; geeft het resultaat dier vergelijking op, en doet het aanmerkelijk verschil in inhoud, vorm en geest zien. Daarna vergelijkt hij 't met de formulieren van andere Kerken, den Embdenschen Catechismus, het Geneefsche Doopformulier, den Catechismus van calvijn, en zijne Institutio Christianae religionis, en volgt hierbij denzelfden weg, die hem tot zékere uitkomsten leidt van hoog aanbelang.
Overgaande tot het Avondmaalformulier, begint hij met dit stuk te ontleden, vergelijkt het met andere, onderzoekt de Avondmaalstheorie van zwingli en calvijn, en bepaalt de verhouding van dit formulier tot beide. Na het didactische en rituële van het stuk onderzocht te hebben, geeft hij eene voldoende resumtie van het geheel.
Korter behandelt hij de overige formulieren. Aangaande dat des Huwelijks toont hij aan, dat het bijkans letterlijk uit het Paltzische vertaald is, dat èn van calvijn èn van micron (maarten klein) zijn oorsprong had ontleend. mensinga vergelijkt dit formulier met het zoogenoemde Groningsche en sluit met leerrijke opmerkingen.
Verder beschrijft hij den inhoud, aard, strekking en toepassing der formulieren van Afsnijding en Wederopneming, die echter thans niet meer gebruikt worden. Of de Kerk er te zwak toe is, dan of de gevallen, waarop ze toegepast zouden kunnen en moeten worden, te veelvuldig zijn, wagen wij niet te beslissen.
Breeder ruimte wordt gegeven aan de formulieren van de Bevestiging van Predikanten, van Ouderlingen en Diakenen. Nadat hij het gebruik en formulier te Londen omtrent de bevestiging van Kerkedienaren, zoo ook in den Paltz, te Geneve en te Zurich heeft aangewezen, geeft hij het schriftuurlijke op als het bepaald kenmerkende van dit stuk. Wij zouden het gaarne zien, dat elk formulier zoo veel mogelijk in Bijbelsche uitdrukkingen werd gesteld, altoos in verband gebragt met den toestand, waarin de Kerk zich bevindt. Waar dit met oordeel en takt geschiedt, zal men niet tot ‘doode lettertraditie’ vervallen, maar tot het woord opklimmen, dat blijft leven en spreken tot in eeuwigheid. Deze paragraaf verdient

{==106==} {>>pagina-aanduiding<<}
wel met aandacht gelezen te worden, omdat het de waarde en het gezag van Leeraren en Kerkedienaren in een helder licht plaatst.
‘De gebeden onzer liturgie’ - zegt de Schrijver - ‘zijn onderscheiden in drie soorten, te weten: die, welke bestemd zijn tot gebruik bij de openbare Godsdienstoefeningen, die, voor de bijeenkomsten van den Kerkeraad en de Diakenen, en die, voor bijzonder gebruik, deels dagelijksch en huiselijk, deels bij kranken en stervenden.
Om het oogmerk, waartoe de eerstgenoemde soorten zijn opgesteld te bepalen, herinnere men zich slechts, dat er in de Christelijke Kerk van ouds en allerwege, een liturgisch element bij de openbare Godsdienstoefeningen bestaan heeft. Geen ander doel, dan datzelfde, dat de Christenkerk van ouds had, wanneer hare Leeraren hare eeredienst met formuliergebeden verrijkten, hebben ook onze opstellers gehad; ze waren derhalve bestemd om woordelijk aldus, door alle leeraren, bij de godsdienstoefeningen, uitgesproken of voorgelezen te worden, zoo als ze dan ook, van den beginne af, op die wijze gebezigd zijn, even als zulks bij andere Protestantsche Kerkgenootschappen plaats had. Van die der derde soort alleen kan men zeggen, dat zij tot leiddraad dienden voor de ongeoefenden, of die zich den geest des gebeds niet toevertrouwden. Ook de gebeden voor kranken en aangevochtenen schijnen, even als de ziekentroost en de troostelijke spreuken, niet zoo zeer bestemd te zijn, om door de Leeraars, bij hun ambtelijk bezoek der kranken, als wel om in hunne afwezigheid, door de betrekkingen of verzorgers der zieken, hun te worden voorgelezen.’ - De Schrijver behandelt de onderscheidene gebeden, en slaat, ten slotte, nog een blik op den geest en dogmatischen inhoud dier gebeden.
Het Derde Hoofdstuk bevat de geschiedenis van de liturgische schriften van 1619 tot aan onzen tijd, bijzonder van het gebruik, dat er van gemaakt en de waarde die er aan gehecht is. Hij begint met het oorspronkelijke doel, waarmede de formulieren zijn opgesteld, aan te wijzen. Reeds spoedig werd er ruimte en vrijheid verleend ten opzigte van het gebruik der gebeden. Wij leeren den tegenstand dien zij ontmoetten kennen, waarbij de beruchte koelman niet ongeschikt of ongelukkig den standaard droeg. Zij kwamen dan ook vrij spoe-
{==107==} {>>pagina-aanduiding<<}
dig in onbruik. Langer werd het ongeschonden gebruik van de formulieren der Kerkelijke plegtigheden bewaard. De tegenstand tegen deze in het begin dezer eeuw wordt ontwikkeld. Het besluit der Synode van 1817 verleende eene onbeperkte vrijheid tot uitlating en wijziging, maar de Schrijver verzwijgt niet de zwarigheden, welke tegen de uitvoering er van ontstonden. Vervolgens gewaagt hij van de nieuwe formulieren die sedert ingevoerd zijn, zoo als de vragen bij de voorbereiding tot de viering van het Avondmaal en het verbeterd formulier van Huwelijks-inzegening te Groningen. Daarna spreekt hij over den twist in het begin der vorige eeuw te Utrecht gevoerd over de woorden in de eerste doopsvraag: ‘dat de kinderen in christus geheiligd zijn en diensvolgens behooren gedoopt te worden’, en deelt ook het geval mede met b. keppel, die, Predikant te Monnikendam, zich tegen het doopen van kinderen verzette, tenzij de vragen door een lidmaat met ‘ja’ beantwoord werden. Dit verzet kostte den man zijne standplaats. Het Hoofdstuk wordt gesloten met de aanwijzing van de zorg, welke de Kerk gedragen heeft voor de ongeschonden bewaring van den tekst der formulieren, welke zorg evenwel niet allen lof verdient.
Wij komen aan het laatste Hoofdstuk, dat een algemeen onderzoek en oordeel geeft naar en over de voortdurende waarde der Hervormde liturgische formulieren. ‘Niet zoo breedvoerig’ - zegt mensinga - ‘zal het laatste Hoofdstuk onzer Verhandeling behoeven te wezen, als deszelfs gewigt schijnt te eischen. Wij hebben, ten einde eene onaangename herhaling van denzelfden gang te mijden, onze opmerkingen over de waarde van de verschillende, grootere en kleinere deelen der formulieren reeds in het tweede Hoofdstuk medegedeeld, bij het in den vorm van doorloopende commentaar ingestelde onderzoek naar derzelver geest. Wij hebben dus thans slechts het resultaat bijeen te trekken. Ons onderzoek behoeft slechts in het algemeen over de voortdurende waarde der formulieren te loopen, terwijl wij, voor de bijzonderheden en de gronden van ons oordeel, naar het tweede Hoofdstuk verwijzen.
De voortdurende waarde der liturgie-formulieren is van tweeërlei aard. Vooreerst, de historische. Zij leveren eene blijvende eervolle getuigenis van de zorg onzer Kerk, zoowel

{==108==} {>>pagina-aanduiding<<}
voor de openbare, als de huiselijke Godsdienst, en voor de vertroosting van kranken en stervenden. Zij zijn de hoofdbron voor de vroegste geschiedenis der eerdienst in onze Kerk. Ook uit een dogmatisch oogpunt hebben zij een groot historisch belang als authentieke stukken, in gezag naast de Formulieren van Eenigheid staande; te belangrijker, omdat de wordingsperiode onzer Hervormde Kerk zoo weinig bronnen en bescheiden van hare denkwijze oplevert. We leeren er hare geloofsleer kennen, zoo in het algemeen als in vele bijzondere punten. Te kostbaarder is ons die getuigenis, omdat wij haar hier van eene voortreffelijke, echt Christelijke en Evangelische zijde leeren kennen. Ook voor het tijdvak der godsdienstgeschillen, tot en met 1619, zijn ze eene kostbare en verblijdende bijdrage, waaruit wij zien, dat het meerdere en gezaghebbende deel onzer geestelijkheid, die geschillen op het terrein van wetenschap wilde gehouden hebben, ze niet overbragt in de eerdienst en er ook weinig invloed op de praktijk des Christendoms aan wilde toegekend hebben.’
Het andere oogpunt voor de beoordeeling van de waarde der liturgische schriften is dat, van het voortdurend gebruik. De Schrijver brengt de formulieren tot twee klassen van bijzonder en huiselijk en van algemeen en openbaar gebruik. Tot de eerste klasse betrekt hij de ziekentroost en de twee verzamelingen van korte spreuken, die hoog geroemd worden. Minder gunstig is de uitspraak over de waarde van de gebeden voor huiselijke aandacht. De gebeden voor kerkelijk gebruik bestemd staan bij mensinga op lagen prijs. Zoo veel te gunstiger is hij gestemd voor het behoud van de formulieren. De Schrijver verdient hier zelf gehoord te worden.
‘In het algemeen hebben formulieren, bij het verrigten van plegtige godsdienstige handelingen, de aloude en algemeene praktijk der Christelijke Kerk voor zich. En hoe verwijderd wij ook ons genootschap wenschen van ceremoniedienst of koude werktuigelijkheid, zoo gelooven wij toch, dat het bezwaarlijk te ontkennen valt, dat het doelmatig ingerigte gebruik van eenige formulieren aan de bediening der heilige plegtigheden van onze Godsdienst eene niet geringe mate van indrukwekkende statelijkheid bijzet, en tevens een rituëel karakter, hetwelk juist datgene is, dat ze van de leerdienst moet anderscheiden. Ze bevorderen eene zekere eenparigheid, die,

{==109==} {>>pagina-aanduiding<<}
blijkens de ondervinding, aan de gemeenten, althans bij de bediening van den Heiligen Doop en het Avondmaal hoogst welgevallig is, en die de meesten hunner ongaarne aan eene geheele vrijheid en afwisseling zouden begeeren opgeofferd te zien.’ - Wij zijn 't daarin met den Schrijver volkomen eens, en wat hij er uit eigen ambtsërvaring bijvoegt zal door menig insgelijks ervaren ambtsbroeder beaamd worden. Ja, formulieren geven éénheid in de gemeente. Zeker hangt dit ten deele van de voordragt af. Wie ze achteloos leest, of afroffelt, zoo als b.v. met dat voor de bediening des Heiligen Doops niet zelden geschiedt, laadt groote verantwoordelijkheid op zich. Hij ontneemt der gemeente hare stichting, en berooft de handeling van hare plegtigheid. Niet om het formulier, maar om de ongepaste voordragt er van, woont een groot deel der gemeente de Doopsbediening met verveling bij. Doch hoe dit zij; het liturgisch gedeelte der godsdienstoefening bewaart de bewustheid van onderlinge eenheid. De vreemdeling 't hoorende, weet waar hij is: de band der gemeenschappelijkheid omvat hem. Evenmin echter als mensinga, willen wij eene koude liturgie, die het leven doodt, ten minste zijne zelfstandigheid ontzenuwt. Liturgie en vrij gebruik kunnen zeer voegzaam gepaard gaan.
Nu onderzoekt de Schrijver de voortdurende waarde der formulieren voor de kerkplegtigheden. Hij is van oordeel dat zij, zoo als ze daar liggen, niet zeer bruikbaar meer zijn; en niet alleen kleine, ligt te verbeteren, maar ook kapitale gebreken hebben, en hij regtvaardigt zijne uitspraak met de stukken.
De uitkomst van dit veelzijdige onderzoek is, dat de Liturgische Canon niet beantwoordt aan de behoeften en eischen des tijds en dus herziening behoeft. Bedachtzaam en gematigd wijst mensinga aan hoe zij dient te geschieden, terwijl hij de vereischten aangeeft die de liturgische formulieren noodwendig bezitten moeten. Hij eindigt zijnen arbeid met de minder aangename verklaring, dat de tijd voor de invoering van eene herziene liturgie nog niet rijp is. Wij gelooven dit met hem; want, zoo als de verschillende rigtingen in de Hervormde Kerk tegen elkander over staan, is een formulier dat allen bevredigt niet denkbaar. Maar heeft dan mensinga te vergeefs gearbeid? Dat zij verre. Als de tijd komt, waarin

{==110==} {>>pagina-aanduiding<<}
de tegenwoordige spanning en botsing in de schaduwen der historie-zullen geweken zijn, dan zal dit werk een vraagbaak zijn, en een heldere voorlichting omtrent hetgeen de Hervormde Kerk betreffende dit onderwerp te doen of te laten hebbe.
Het werk was de bekrooning overwaardig, en zij kon en mogt dus niet achterwege blijven. Wat diepe studie komt ons allerwege te gemoet. Welk een ijver en naauwkeurigheid op een veld, dat hier en daar zoo droog en dor is. Hoe veel dat voor menigeen nieuw en verrassend zal zijn. Er behoort de takt van eenen mensinga toe, om een onderwerp als dit zoo te behandelen, dat het niet alleen met nut, maar ook met genoegen kunne gelezen worden. Wij gelooven echter, dat het genoegen nog grooter zou zijn geweest, als hij de orde had gevolgd, die in de vraag-zelve is opgegeven. De lezer had dan alles wat nu in het tweede Hoofdstuk verspreid is, bijeengevonden in het vierde Hoofilstuk, en de totaal-indruk van dit laatste zou sterker zijn geweest. Maar wij billijken gaarne de keuze des Schrijver, die hem met meer gemak deed werken.
Wij wenschten het Haagsche Genootschap, maar wenschen ook vooral de Hervormde Kerk met dit uitmuntend werk geluk, een werk, dat den waardigen en veel begaafden Schrijver eene blijvende eereplaats verzekert onder hen, die het wèl meenen met hunne Kerk en met de Gemeente des Heeren.

h.
j.h.s.




Onze Vader, die in de hemelen zijt! Het gebed des Heeren bewerkt voor de gemeente, door H. Heemskerk, Theol. Doct. Te Haarlem, bij A.C. Kruseman. 1852. In gr. 8vo. 158 bl. f 1-70.

Het was eene regt gelukkige gedachte van den Eerw. heemskerk, Predikant bij de Remonstrantsch-Gereformeerde Gemeente te Amsterdam, om het gebed des Heeren, ‘dat dierbaar kleinood Zijner belijders’ - gelijk hij het noemt - ‘door alle eeuwen hoog gewaardeerd en nog door vele Christenen bij voorkeur gebezigd’, in eenige winteravondbeurten, die hij te vervullen had, opzettelijk te behandelen. Bekend is het, dat de Hervormde Predikant tot die behandeling, volgens den

{==111==} {>>pagina-aanduiding<<}
leiddraad van den Heidelbergschen Catechismus, geregeld geroepen wordt. Vandaar, dat dit verheven en belangrijk onderwerp in de gewone zamenkomsten der gemeente niet dan hoogst zelden, en bij wijze van uitzondering, ter sprake wordt gebragt. De Remonstrantsche leeraar, tot geene zoogenaamde Catechismus-prediking verpligt, was daardoor te vrijer in zijne keuze. En zoozeer wij het goedkeuren, dat zij zich op het genoemde onderwerp gevestigd heeft, even zoozeer verblijdt het ons, dat hij, daartoe aangezocht, besloten heeft tot de uitgave zijner leerredenen. Onze stichtelijke literatuur is daardoor met een geschrift verrijkt geworden, dat niet slechts door zijnen uiterlijken vorm en geheel zijne uitvoering zich aanbeveelt, maar ook van wege zijnen zuiver Evangelischen inhoud en regt Christelijke strekking in veler handen verdient te komen.
Het zijn negen leerredenen, die ons hier worden aangeboden. In de eerste gaat eene inleiding vooraf, waarin gehandeld wordt over de aanleiding, de bron, het gebruik en de waarde van het volmaakte gebed. De tweede handelt over den aanhef en ontwikkelt, hoe hij is en wat hij onderstelt. De derde beschouwt de bede: uw naam worde geheiligd! als bede, als éérste bede van het Onze Vader, als ónze eerste bede. De Inhoud zoowel als de eisch der daaraanvolgende: uw Koningrijk kome! wordt overwogen in de vierde. De zin der bede, hare plaats in het Onze Vader, en hare kracht in de vijfde. De beteekenis, de uitnemende gepastheid van en de noodwendige vereischten tot de vierde bede in de zesde. In de zevende wordt de vijfde bede uitvoerig verklaard en de gemeente opgewekt, om haar regt te bidden. In de achtste wordt de ware zin en beteekenis der laatste bede opgegeven en aangewezen, hoe zij uit het vorig bidden ontstaat, de overige beden verzekert en het geheele gebed volmaakt. De negende, eindelijk, onderzoekt het slot des gebeds en wendt het aan tot besluit van de reeks der overdenkingen, die voorafgaan.
Hebben wij hiermede in het algemeen den inhoud dezer leerredenen vermeld, wij zouden door de meer uitvoerige opgave der plannen het bewijs kunnen leveren, hoezeer de vorm met zorg behartigd is. Soms vonden wij daarin iets verrassends en zeer vernuftigs. Zoo worden b.v. de gezindheden, waarmede wij onzen Vader, die in de hemelen is, moeten aan-
{==112==} {>>pagina-aanduiding<<}
roepen, uitgedrukt in deze drie woorden: kinderzin, broederzin, hemelzin. En altijd kwam ons, op zeer zeldzame uitzondering ha, de orde van behandeling en wijze van ontwikkeling geleidelijk, eenvoudig, doelmatig voor, zonder dat er jagt gemaakt is op effect. Maar liever dan hierover uit te weiden, geven wij de verzekering, dat de inhoud zich door heldere denkwijze, zuivere begrippen, heiligen ernst en praktikale strekking gunstig onderscheidt. Wij vinden hier zoo min het oppervlakkige, dat aan het vroegere rationalisme eigen was, als het duistere en onbestemde, dat het latere mysticisme, ook in onze dagen, kenmerkt. Aan het regt verstand van elke bede wordt de eerste zorg besteed. Zonder omhaal van geleerdheid worden ook hier en daar verschillende gevoelens vermeld. En de opvatting, die de voorkeur verdient, wordt doorgaans met overtuigende redenen bekleed. Hetgeen alzoo duidelijk geworden is, wordt nuttig aangewend en toegepast op hart en leven. En gelijk de taal gekuischt is, zoo is de toon, hier aangeslagen, die des geloofs en der liefde, die beurtelings bestraft en waarschuwt, vertroost en opwekt, en krachtig dringt tot een leven des gebeds in gemeenschap met christus, den Heer. Er is geen twijfel aan, of deze leerredenen, te Amsterdam met nut en stichting gehoord, zullen ook, thans in den vorm van een godsdienstig huisboek in ruimeren kring verspreid, onder hooger zegen winste doen voor het Koningrijk Gods.
Aanmerkingen hebben wij niet, of het moest zijn, dat de volzinnen over het algemeen ál te kort zijn en de stijl daardoor die lenigheid en ronding, die volheid en gemakkelijkheid mist, waarop wij prijs stellen. Op den predikstoel, bij de openlijke voordragt, moge zulk een style coupé, matig gebruikt, aanbeveling verdienen; bij lezing komt hij ons minder behagelijk en daarom niet navolgingswaardig voor, zonder dat wij daarom het hinderlijk gebrek, dat daar tegenover staat, van langwijligheid en gerektheid der volzinnen in bescherming zouden willen nemen. Maar wij mogen niet vergeten, dat wij hier leerredenen voor ons hebben. En daarmede vervalt deze aanmerking grootendeels.
Hoe gaarne gaven wij nu nog eene en andere proeve van den inhoud. Wij zouden dan wijzen op hetgeen hier bl. 8 gezegd wordt over den oorsprong van het gebed des Heeren, in hoeverre namelijk onze Heiland Zijn voorschrift aan bestaande

{==113==} {>>pagina-aanduiding<<}
Jòodsche gebeden zou ontleend hebben; op het veelzijdig en gepast gebruik, bl. 101 en volgg., gemaakt van de vierde bede, om op te wekken tot eigene werkzaamheid, blanke eerlijkheid, dankbare tevredenheid en volkomen vertrouwen op God; op hetgeen bl. 113, 114 voorkomt over de vergeving onzer schulden bij God, en daarna bl. 115 over het toevoegsel: gelijk ook wij vergeven; op de verklaring, bl. 132, van den boozen, die wij om hare juistheid en schriftmatigheid toejuichen, en op de behandeling van het slot des gebeds. Maar wij mogen niet te uitvoerig worden en vergenoegen ons daarom met de enkele mededeeling der keurige woorden, waarmede het gebed des Heeren, bl. 17, wordt voorgesteld ‘als een gemeengoed der gansche Christenheid, de band, die alle geloovigen van alle tijden vereenigt. De Kerk van jezus’ - zoo lezen wij - ‘heeft reeds achttien eeuwen op aarde bestaan. Maar één band omstrengelt het geslacht van Christenbroeders: 't is het gebed des Heeren, dat door alle eeuwen uit éénen mond met éénen zin ten hemel stijgt. De Kerk van jezus is wijd verspreid over de gansche aarde. Maar één band houdt het groote huisgezin van Gods kinderen zamen: 't is het gebed des Heeren, dat aan alle plaatsen over den ganschen aardbodem wordt gehoord. De Kerk van jezus is jammerlijk verscheurd en verdeeld op aarde. Maar nog één band verbroedert alle geesten: 't is het gebed in jezus naam, het gebed des Heeren, waarin allen zich verzamelen voor den troon van God. In dat gebed stemmen alle harten en zinnen zamen. Voor de gescheiden belijders is dit het formulier van éénigheid. Gij bidt: Onze Vader! uw Roomschgezinde broeder bidt het ook: zult gij hem dan de broederhand in christus weigeren? Gij vindt uwe hoogste en
heerlijkste goederen neêrgelegd in dat volmaakte gebed: zoo gelooft en erkent ook uw medechristen, en hoeverre in begrippen van u verwijderd, in den gebede staat hij naast u voor God. Ons, is het woord waarmede wij in jezus naam tot den Vader naderen: en met dat woord omvatten wij al de broeders en elk, die Christen heet. In den gebede zijn allen één. En één in den geest des gebeds, worden allen meer en meer in den geest der liefde eenig, zullen allen ten laatste in den geest des geloofs vereenigd zijn.’
Amen! zeggen wij, die, ofschoon bij eene andere afdeeling der

{==114==} {>>pagina-aanduiding<<}
Christenheid, dan de Heer heemskerk, werkzaam, met hem belijden ééne, heilige, algemeene Christelijke Kerk en de gemeenschap der heiligen.




De Christen-wijsgeer zegevierende over den dood. Een verhaal van de laatste levensdagen van een geneesheer. Door Newman Hall, Schrijver van: ‘Vreest niet, ik ben het!’ enz. Naar de negende uitgave uit het Engelsch vertaald. Met eene voorrede van J.J.L. ten Kate, Predikant te Middelburg. Te Amsterdam, bij W.H. Kirberger. 1852. In kl. 8vo. 200 bl. f 1-60.

Wèl uitgevoerd verschijnt dit boek onder het Nederlandsch publiek; maar zijn inhoud vooral is een krachtige aanbeveling. Wij beamen de gunstige getuigenis, welke de Vertaler aflegt. ‘Niet met koude redenering, maar uit het leven, en wel waar het op den zwaarsten proef gesteld wordt, beantwoordt het de vragen: wat het Christendom leert; wat het vermag uit te werken; en vanwaar het zijnen oorsprong ontleent? Wij worden aan de ziekte- en stervenssponde geplaatst van een Christen uit intellectuële overtuiging en moréle ervaring. Gordon was geen geestdrijver, en sprak evenmin onder den invloed van een ziekelijk zenuwgestel. Het is niet enkel uiting des gevoels maar ook de uitdrukking van eenen zelfstandigen geest. Wij zijn getuigen van den geloofsroem eens Christens, die weet wat en in wien hij gelooft.’
Wij danken den Heer newman hall voor zijne aanteekeningen, drie weken lang aan een merkwaardig ziekbed gehouden. Zij verdienden wel algemeen bekend gemaakt te worden. Somtijds hadden wij ze wel eenigzins bekort gewenscht; maar dan ware misschien de natuurlijke weg eene kunstbaan geworden. Nu hebben wij de geschiedenis van den zegen des Christendoms, eene levende uitlegging van het Johanneïsch woord: ‘Ons geloof is de overwinning, die de wereld overwonnen heeft.’
Wij kunnen ons niet weêrhouden een paar bladzijden uit dit belangrijke werk over te nemen; ook bij wijze van proef, om onze lezers met den stijl en den geest er van bekend te

{==115==} {>>pagina-aanduiding<<}
maken. 't Zijn woorden van gordon. ‘Ervaring geeft in elk geval de grootste zekerheid. Wanneer iemand beweert het een of ander te kunnen verrigten - hij verrigte het werkelijk: dat zal een meer afdoend bewijs zijn, dan eene geheele reeks van bewijsgronden voor zijne bewering. Neem eene geladene electriseer-machine, en zoek een bijstander te bewijzen dat de draad geladen is, en dat hij, wanneer hij hem aanraakt, een schok zal ontvangen. Die bewijsvoering zal langwijlig en betwistbaar zijn. Hij zal u kunnen vragen naar de natuur der electriciteit, en naar elk bestanddeel van de machine. Hij zal u het bewijs kunnen vragen, dat gij bij het laden op de regte wijze zijt te werk gegaan; dat de batterij inderdaad geladen is; dat er niets hapert aan de verbindtenis van de batterij met den draad, dien hij moet aanraken. Hij zal getuigen kunnen eischen, om te verklaren, dat zij de uitwerking, den schok ondervonden hebben, en hij zal dan nog de bevoegdheid en de geloofwaardigheid van die getuigen kunnen in twijfel trekken. Maar laat hem eenvoudig den draad aanraken, en den schok ontvangen, en de man zal overtuigd zijn. Hoe belangwekkend het geleerde onderzoek ook zijn moge, de werkelijke ervaring zal altoos het kortste en sterkste bewijs zijn. Het Christendom is een zamenstel van waarheden, dat eene groote, schoon geheimzinnige uitwerking te weeg brengt, die men ondervindt, wanneer de ziel, door het geloof, met die waarheden in aanraking wordt gebragt. Men vraagt naar bewijs; men eischt dat gij de onderlinge evenredigheid van alle deelen van het zamenstel, de overeenstemming van de eene waarheid met de andere zult aantoonen; - dat gij den onafgebroken zamenhang van de keten der geschiedkundige getuigenissen zult in het licht stellen; - dat gij de wetten, volgens welke het uitwerksel tot stand komt, de wijze waarop de geest Gods op het harte werkt, zult verklaren. Dit is een werk van grooten omvang, en zal menige vraag doen opwerpen, die
bezwaarlijk beantwoord kan worden. Veel geheimzinnigs zal zich opdoen, waarvan geene oplossing te geven is. Maar wanneer de vrager zelf door het geloof zich met de waarheid in aanraking wil stellen, dan zal hij op eenmaal eene inwendige getuigenis bezitten, die door geen redetwisten onzeker te maken is. Stel, dat aan iemand, die nooit brood geproefd had, gezegd werd,

{==116==} {>>pagina-aanduiding<<}
dat het brood een goed voedsel is, geschikt niet alleen om het leven te onderhouden, maar ook om krachten te geven, Hij vraagt naar bewijs. Hij vraagt hoe het brood gemaakt wordt; hoe het gezaaide koren opgaat, en gevulde aren voortbrengt; hoe die aren tot meel en brood gemaakt worden; of het gebakken brood, dat vóór hem ligt, inderdaad die zelfde stof is, welke op het veld groeide, en of er niet iets anders voor in de plaats is gesteld. Hij kan verder vragen, welke de scheikundige bestanddeelen van het brood zijn; op welke wijze dit voedsel verteerd en met de vochten vereenzelvigd wordt; en wanneer hij niet eten wil, voordat al zijne vragen voldoende zijn beantwoord, den loopt hij groot gevaar om van honger te sterven. Maar wanneer hij eenvoudig het brood eet, en ondervindt dat hij er door gevoed wordt, al wordt dan ook de voedingskracht door anderen betwist, en al weet hij niets van de wijze waarop die voeding plaats heeft, hij zal niet wankelen in de overtuiging, die hij door de ervaring verkregen heeft. De Christelijke waarheid is het brood der ziel, dat leven, kracht en vreugde geeft. ‘Bewijs,’ zegt iemand, ‘dat het inderdaad dezelfde waarheid is die oorspronkelijk van boven kwam; dat zij niet bedorven werd door menschelijke verminkingen en toevoegselen; verklaar het geheimzinnige van haren oorsprong, benevens de wijze waarop zij in hem, die haar aanneemt, werkt.’ Hoe belangwekkend dergelijke punten ook zijn mogen, en gesteld, dat zij even goed, als de vragen betreffende het vergankelijke brood konden beantwoord worden (ofschoon ook daarbij altoos iets geheimzinnigs overblijft, dat de natuurkunde niet verklaren kan): hij, die door het geloof de leer des kruises in zijne ziel opneemt, heeft in de uitwerkselen, die zij op zijne geestelijke natuur te weeg brengt, een inwendig bewijs, dat hij voor sterker dan ieder ander moet houden. Laat de vrager, in plaats van te redetwisten, het Evangelie op de proef
stellen, hij zal zich beter voldaan vinden, dan door duizend andere bewijzen. ‘Zoo iemand zijn' wil doen wil, die zal van deze leer bekennen, of zij uit God is.’ Dr. gordon sprak bij herhaling deze woorden: ‘wanneer ik voor de waarheid des Christendoms geen ander bewijs had dan mij zelven, het zou mij voldoende zijn, al ware ook de geheele wereld tegen het Christendom.’





{==117==} {>>pagina-aanduiding<<}

Preek, naar aanleiding van  Luk. XVIII: 31-34,over de geringe belangstelling der Christenen van onze dagen in de hoogst belangwekkende lijdensgeschiedenis van onzen Heer; gehouden in de Broeder-Kerk der Hervormde Gemeente van Kampen, op Zondag den 15 Februarij 1852, des avonds. Door  H.A. Benit,Predikant bij de Evang. Luthersche Gemeente te Kampen. Te Kampen, bij K. van Hulst. 1852. In gr. 8vo. 23 bl. f :-30.

Ofschoon wij met deze leerrede als voortbrengsel van kanselwelsprekendheid niet hoog loopen, en gelooven dat de Eerw. benit haar zeer wel terug had kunnen houden, doen wij evenwel hulde aan zijne goede bedoeling, en wanneer zich in de Kampensche Gemeente zulk eene geringe belangstelling in de jaarlijksche prediking van 's Heilands lijdensgeschiedenis doet opmerken, dan heeft hij - zij het maar een eenvoudig woord - toch een woord van waarheid en wijsheid gesproken, toen hij in de stad zijner inwoning voor eene Zuster-gemeente optrad. Doch waarom dat woord openbaar gemaakt? Waarschijnlijk in de overtuiging, dat dergelijke flaauwheid ook elders wordt aangetroffen; en mogt dat, hier of daar, het geval zijn, dan bevelen wij daar gaarne aan, wat de belangstelling in het herdenken van eene wel bekende, maar altijd onbeschrijfelijk belangrijke geschiedenis kan vermeerderen. Of echter onthouding van feesten en vermakelijkheden wel de ware maatstaf zij van de bedoelde belangstelling, valt te betwijfelen; hoewel ook wij het daarvoor houden, dat benit volkomen gelijk heeft wanneer hij ten aanzien van vasten enz. zegt: ‘Wat bij de Roomsche broederen te veel geschiedt, vindt bij ons te weinig plaats.’




J.B.J. van Doren, Oud-Militair Onder-Intendant der 1e Klasse van het Indisch Leger enz. De Ezelsooren van Koning Midas, beleefdelijk terug gezonden, enz. enz. Te 's Gravenhage, bij Gebr. J. en H. van Langenhuysen. 1852. In gr. 8vo. 54 bl. f :-50.

De titel van dit vlugschrift is lang, zonder van den inhoud iets anders te melden, dan dat men er een antwoord vindt

{==118==} {>>pagina-aanduiding<<}
op eenig schrijven van den Heer sloet tot oldhuis. Eigenlijk is de inhoud in twee deelen gesplitst. Het eerste is gerigt aan den Heer sloet, die op het zeggen van den Schrijver, dat Billiton geen tin-eiland is, dezen eenigermate schijnt te hebben gepersifleerd. Hiertegen komt de Heer van doren op, en beroept zich op een verslag van den zaakkundigen j.h. croockewit, hz., van den 15den April 1851, waaruit blijkt dat, bij gedaan onderzoek in loco, door dezen Heer op Billiton geen tin-erts is gevonden.
Het tweede gedeelte behandelt de vraag: of de toestand der slaven op Java zoo beklagenswaardig zij als die in Nederland door sommige Schrijvers wordt afgeschilderd? - Dit gedeelte is hoofdzakelijk gerigt tegen den Heer Dr. j.h. van hoëvell, die in zijne ‘Emancipatie der slaven in Nederl. Indië’, en hier en daar in zijn ‘Tijdschrift voor Nederl. Indië’, den toestand der slaven op Java als zeer ongunstig heeft voorgesteld, en de Emancipatie op het dringendst heeft aanbevolen.
Het komt ons voor, dat de Heer van doren zijne bewering en gevoelens met nadruk handhaaft en staaft, en dat, uit dien hoofde - de belangrijkheid der onderwerpen in aanmerking genomen - de lezing van zijne brochure allezins is aan te bevelen.

E.J. Haspels en E.M. Beyma. Overzigt der algemeene Aardkunde of de aarde op eene algemeen bevattelijke wijze geschetst ten opzigte van hare natuurkundige gesteldheid, hare betrekking tot het heelal en hare merkwaardigste verschijnselen. Een Leer- en Leesboek voor alle standen. Naar het Hoogduitsch van Dr. Fr. W. Hoffmann. Eerste Aflevering. Te Nijmegen, bij D.J. Haspels. 1852. Met 86 in den tekst gedrukte afbeeldingen. In gr. 8vo. 96 bl. f 1-20.

De titel meldt uitvoerig genoeg wat de lezer hier te wachten heeft. Volgens de woorden op het schutblad, ‘zal met nog drie afleveringen, van gelijke dikte en gelijken prijs, het werk kompleet zijn.’ Volgens de Inleiding is, onder anderen, ‘het oogmerk van deze, op eene bevattelijke wijze voorgedragene aardkunde, om voorbereiding en inleiding te zijn tot eene staatkundige aardrijksbeschrijving of statenkunde, en

{==119==} {>>pagina-aanduiding<<}
van eene meer onderhoudende en leerzame, door vele belangrijke afbeeldingen, nog leerrijker gemaakte land- en volkenkunde, waarvoor onze lezers’ - zoo drukken de bewerkers der Nederlandsche uitgave zich uit - ‘gewis reeds uit het tegenwoordige gedeelte, bij voorraad, eene gunstige meening zullen opvatten.’
Deze eerste Aflevering bevat, behalve de Inleiding, de drie eerste Hoofdstukken en een gedeelte van het vierde, namelijk:
Ie Hoofdstuk. De aarde in betrekking tot het wereldstelsel.
Gedaante en verhouding der aarde tot de ruimte. De wenteling der aarde om hare as. Theorie van de aarde, gegrond op hare dagelijksche omwenteling. De betrekkelijke rust der vaste sterren. De planeten. De zwaartekracht. Kromlijnige beweging. De betrekkelijke grootte en afstanden der planeten. Dag en nacht.
IIe Hoofdstuk. Verschijnselen aan den hemel.
Kometen. Invloed der gesternten. Komeet van halley. Natuurlijke toestand en banen der kometen. Nevelvlakken en nevelstorren. Meeningen van herschel. Maangestalten. Verduisteringen.
IIIe Hoofdstuk. De dampkring en zijne eigenschappen.
Bewijs van het voorhanden zijn van een dampkring. Bestanddeelen van de dampkringslucht. Eigenschappen van den dampkring. Luchtballons. Electriciteit en zwaarte der lucht. Barometer. Atmosferische spoorweg. Grenzen van den dampkring. Geschiktheid van den dampkring voor het dierlijk leven. De lucht een geleider van het geluid. Echo. Wind.
IVe Hoofdstuk. Verschijnselen in den dampkring, die met de verdeeling der warmte zamenhangen.
Theorie der warmte. Uitzetting der warmte. Pyrometer. Thermometer. Wind. Passaatwinden. Stormen. Gebonden warmte. Dooiweêr. Kookpunt. Verdamping.
Met deze opgave van den inhoud der eerste Aflevering zullen wij ons voorloopig vergenoegen. Bij de beschouwing eener volgende Aflevering komen wij ook op den inhoud en de behandeling van deze terug. Voor heden zij het genoeg, dat de typographische uitvoering in alle opzigten voldoende is, en dat de in den tekst gevoegde afbeeldingen, bij eene oppervlakkige beschouwing althans, niets te wenschen over laten.






{==120==} {>>pagina-aanduiding<<}

Geschiedenis des Vaderlands door Mr. W. Bilderdijk; uitgegeven door Prof. H.W. Tydeman. Dertiende Deel, Eerste Stuk. Te Amsterdam, bij J. de Ruyter. 1851. In gr. 8vo. 219 bl. f 2-25.

(Vervolg en slot van bl. 83.)

De tweede helft van dit Stuk van bilderdijks Geschiedenis bestaat, als wij zeiden, uit eene nalezing des Heeren tydeman op de aanteekeningen van het eerste en een gedeelte van die des tweeden Deels, en die gedeeltelijk over punten van aardrijkskunde, gedeeltelijk over geschiedfeiten loopen. De eersten vonden sedert hunne volledige behandeling in het doordachte werk van Mr. l. ph.c. van den bergh, dat, als Handboek der Middel-Nederlandsche Geographie, naar de bronnen bewerkt, in den loop des vorigen jaars het licht zag, en welks vóórlooper slechts de Hoogleeraar tydeman in de Verhandeling Over de Nederlandsche wateren vóór de twaalfde eeuw begroeten kon, maar waarvan hij, met recht, aan het einde zijns werks, de aankondiging ‘met blijdschap’ vermeldt ontvangen te hebben. De uitgave van dat Handboek maakt thans dan ook de verdere bespreking der gemelde geografische vragen overbodig. Van het op bladz. 87 door den Hoogleeraar tydeman aangehaalde werk des Heeren schayes: Les Pays-Bas avant et durant la domination Romaine, etc., Brux. 1837, wordt, zoo wij ons niet bedriegen, een tweede, verbeterde en vermeerderde uitgave door dien geleerde bewerkt.
Gaan wij tot de in deze ‘nadere nalezing en bijvoegselen’ behandelde historische punten over, dan moeten wij in de eerste plaats de handschoen voor den Heer groen opnemen, die, hoewel niet geheel onschuldig, echter wat al te hard over zijn ongunstige uitspraak nopens bilderdijks ‘errears graves ct fondamentales’ wordt aangetast. De Heer groen had namelijk als staaltjens van die erreurs twee voorbeelden aangehaald, het eerste van welke hier als ‘verwaten machtspreuk, en wel eene valsche’ verworpen wordt. Men moet inderdaad bekennen, dat zijne beweering: ‘Bilderdijk prétend que les capitulaires des Rois de France se faisaient de commun accord avec le peuple; tandis qu'aucune classe d'habitants n'avait à intervenir dans la volonté du monarque’ wel wat volstrekt en uitsluitend

{==121==} {>>pagina-aanduiding<<}
luidt; niet meer echter dan de tegenovergestelde des Heeren den tex, die er door den Heer tydeman tegen wordt aangevoerd: ‘antiquissimis temporibus populus leges et jus condebat in coetibus champs de Mars, champs de Mai;’ welke niet minder onjuist is. Het verwondert ons dat de Hoogleeraar, die behalve dezen zijnen Amsterdamschen ambtgenoot, nog eene reeks andere Schrijvers tegen den Heer groen aanvoert, niet den grondigsten van allen, die dit punt van het oude Fransche Staatsrecht behandeld hebben, guizot, ter hand heeft genomen, die in zijne Essais sur l'histoire de France daarover zoo uitvoerig en afdoende gehandeld heeft; zijn betoog komt ons daarom dan ook belangrijk genoeg voor, het hier in zijne hoofdpunten over te nemen: ‘Er waren’ - zegt hij in zijn derde Hoofdstuk, II, 2 (des assemblées nationales) - ‘in het oude Germanje inderdaad algemeene volksvergaderingen, toen namelijk het volk nog slechts een enkele stam of bende was, en de krijgers niets konden ondernemen vóór zij er te zamen over beraadslaagd hadden. Ieder vrij man nam daar dan deel aan, en alles werd er behandeld. Het geheele bestuur berustte op die vergaderingen, niet omdat het op het denkbeeld der volksouvereiniteit gegrond was - een begrip van veel ingewikkelder aard en veel verder gevorderde beschaving - maar op dat eener volkomen onafhankelijkheid van ieder afzonderlijk volksgenoot, die alleen macht had over zijn lijf, en meester bleef de vereeniging te verlaten, zoodra zij hem niet meer aanstond........Die staat van zaken moest echter later voor den nieuwen toestand der volkeren wijken, hij werd van zelf ontbonden met de ontbinding dier krijgsbenden zelf......., en indien men bij later Schrijvers (gregorius van tours, en
and.) nog dikwijls de algemeene uitdrukking van: de Franken, al de Franken, het volk, het geheele volk, al de vrije mannen, enz. aantreft, dan is dat slechts eene overlevering, eene herinnering van de oude Germaansche zeden en gewoonten........Men vindt wel, onder den naam van Maart- en Mei-velden een spoor dier vroegere vergaderingen, maar de samenstelling en eigenlijke macht van genen hielden weldra op overeen te stemmen met hetgeen zij vroeger geweest waren, en ten tijde harer grootste regelmatigheid, d.i. onder karel den Groote, had er het volk evenmin zitting, als er het bestuur bij berustte of van uitging........Onder de eerste Merovingiërs vertoonen

{==122==} {>>pagina-aanduiding<<}
zij zich als vereenigingen van krijgers, die een soort van wapenschouw ondergaan, en tot eene krijgsonderneming of eene buitsverdeeling bijeengekomen zijn; dat was alles wat de Franken te dien tijde gezamenlijk konden te doen vinden........Sedert het einde der zesde eeuw, treft men twee soorten van vergaderingen aan; de eene, Maart-velden, hebben nog al den schijn van het volk in 't algemeen aan te gaan; dáár brengen de Franken hunnen Koningen de jaarlijksche giften, die een deel dezer inkomsten uitmaken; men beseft ligt, dat roofgierige krijgers, die geen andere aanleiding dan deze hadden om zich aldaar te vertoonen, zich er gewoonlijk weinig om bekreunden; van daar, dat dan ook deze gewoonte, met weinige uitzonderingen slechts, een soort van zich telkens hervattende plechtigheid is, waarbij de Koningen zich in al hun praal aan dat deel des volks komen vertoonen, dat nabij hun paleis woont, en zich begeerig toont om hen te zien; eene plechtigheid die al zeer weinig van eene Staatsvergadering heeft. Andere vergaderingen, die meer bedrijvig zijn, doen zich van tijd tot tijd in de geschiedenis voor, maar dragen volstrekt geen algemeen karakter........zij zijn onregelmatig, toevallig, en allen uit oogenblikkelijke noodzakelijkheid geboren, en raken alleen hen die er komen. De algemeene maatregelen, die er soms genomen worden, gaan alleen van den Koning en zijne raadslieden uit. Vele daar gesloten overeenkomsten tusschen den vorst en de grooten, kunnen later beginselen van Staatsrecht, of van de Staatswetten worden; maar voor het oogenblik vormen zij geene openbare instelling, maken geene tusschenkomst van het volk in de landsregering uit. Naarmate men de Carolingische vorsten meer nadert, wordt die tusschenkomst bepaalder en werkelijker, in Austrazië althans; toen pepijn de Korte den troon beklommen had, was het volk, even als het Koningshuis,
hernieuwd geworden, en, even als de Koning in zijne regering, ijveriger in zijne zaken. Wanneer ik echter van het volk spreek, dan bedoel ik daarmede in de verte geene vergaderingen nog als die van het oude Germanje, waarin al de vrije lieden bijeenkwamen;....alleen de grooten vertoonden er zich....maar eenige deelneming aan de zaken greep er inderdaad plaats, en had geen bloot persoonlijke onderwerpen ten doel; pepijn had de Maart-velden op Mei overgebracht, en zij hadden vrij ge-
{==123==} {>>pagina-aanduiding<<}
regeld plaats........Er bestond nog geene groote volksinstelling die het bestuur aan het land verbindt, en allen burgeren een waarborg van orde en vrijheid geeft; men ziet echter werkelijk een zeker aantal machtige en onafhankelijke mannen in de landsregering tusschen beiden komen. Na pepijn komt karel de Groote, en onder zijne regering verkrijgen de algemeene bijeenkomsten een regelmaat en gewicht, die tot dusver geheel onbekend bleven. Het was, zegt hincmar van reims, toen ten tijde gebruikelijk twee en niet meer vergaderingen jaarlijks te houden........In beide, opdat ze niet zonder reden bijeengeroepen mochten schijnen (*), onderwierp men aan het onderzoek en de beraadslaging der grooten, en der eerste raadsleden des rijks, krachtens de bevelen des Konings, de
wetsbepalingen, capitula genoemd, die de Koning zelf, op Gods inspraak, had opgesteld, of welker noodzakelijkheid hem in den tusschentijd der vergaderingen duidelijk was geworden. Nadat zij die mededeelingen hadden ontvangen, beraadslaagden zij er één, twee, of drie dagen over, of ook langer nog, al naar de zaken vereischten. Boden uit het paleis, die heen en weder togen, namen hunne vragen over, en brachten hun karels antwoorden terug; en geen vreemdeling naderde de plaats der samenkomst, totdat de uitslag hunner overleggingen onder het oog des grooten vorsten gebracht kon worden, die daarop, met de hem van God geschonken wijsheid, een besluit nam, waaraan allen gehoorzaamden. Wat moet men’ - vraagt guizot nu - ‘van dit alles denken? wat beteekenen deze vergaderingen werkelijk? - Is dat een volk dat zich vereenigt, en zich zelf, krachtens algemeene volks-instellingen, regeert? Is het eene krachtige en vastgestelde aristocracy die met den vorst de oppermacht deelt? - Ik zie er slechts een werk van overgang, de persoonlijke wijsheid in van één groot man, die zich van dit middel bedient om in zijn rijk eenige eenheid en

{==124==} {>>pagina-aanduiding<<}
orde te brengen, om het bewind met kennis van zaken en kracht van werking te voeren. Men vatte slechts hincmars tafereel in het oog: karel alleen vult het geheel, hij is het middenpunt en de ziel van alles, van de volksvergaderingen als van zijn eigen raad, van de grootste zoowel als de kleinste vereeniging; hij bewerkt dat men bijeenkomt en beraadslaagt; hij is het die onderzoek doet naar den staat des lands, de behoeften van het bestuur: bij hem berusten wil en werkkracht, en van hem gaat alles uit, om op hem weêr terug te komen. Dáár vindt men dus ook geen teeken van de tegenwoordigheid en de vrijheid eens volks; woest of beschaafd toont dit, waar het werkelijk eenigen invloed heeft, een meer krachtdadige eigenwerking; hoe groot een man zij, een vrij volk laat zich niet slechts gebruiken om hem als straalkrans of werktuig te omringen (*)........Het is dus ook niet het Frankische volk, dat in die vergaderingen zijne regering komt gadeslaan en richten, het is karel de Groote, die zijne grooten om zich verzamelt, om zijn volk te bewaken en te besturen........Door de missi dominici van de eene zijde en de beide vergaderingen van de andere, regeerde karel werkelijk over de machtige mannen van zijn rijk, ze dan eens aan zijne macht onderschikkend, dan eens weder aan zich verbindend........Zijne regeering was echter evenmin eene dwingelandij, als men ze een vrij bestuur kan noemen; er was voorzeker van geen onafhankelijke en zelfstandige instelling sprake, eene maatschappelijke kracht, die tot openbare macht verheven was, en die recht had om den wil des vorsten bepaaldelijk te beperken; maar van de andere zijde
ook, moest den zwakkeren de handhaving der orde van meer gewicht zijn dan de vroegere vrijheid, en de sterkeren brachten karel in de noodzakelijkheid, om, wilde hij ze besturen en zich van hen bedienen, al bepaalde hij er zich toe van tijd tot tijd hun raad in te nemen, dikwijls hun invloed te ondergaan.’
Tot dusver guizot, wiens bondig betoog evenzeer strekken kan, om de stelling van den Heer den tex te weêrspreken, als het van de andere zijde de woorden des Heeren groen tot hunne juiste maat kan terugbrengen, waartegen zij zeker meer

{==125==} {>>pagina-aanduiding<<}
in vorm dan wel inderdaad zondigen. - Liever dan in zijn scherpe maar min verdiende aanmerking tegen deze, volgen wij den Hoogleeraar tydeman in zijn zooveel juistere beschouwing tegen de meer romantische dan juiste opvatting der eerste herinneringen onzer grafelijke geschiedenis door den Heer alberdingk thijm. Deze, als men weet, heeft den ‘Giftbrief’ aan dirk I als ‘het voetstuk der historie van onzen Staat’ zoeken voor te stellen; eene meening waartegen de Heer tydeman zich met recht zoowel reeds vroeger verklaard heeft, als hij haar thans op goede en beamenswaarde gronden op nieuw weêrlegt. Eenige sedert door genen in den Gids geplaatste regelen over Twee Hollandsche Graven naar ‘het geschiedboek en de overlevering’ beschouwd, doen ons zien, dat hij ook na die ‘vroeger niet aangevoerde gronden’ te veel aan zijne ‘poëtiseerende’ beschouwing gehecht blijft, om ze te laten varen. ‘Dirk den Eerste’ - meent hij - ‘werden zoo zeker de Kerk en goederen in vollen eigendom geschonken, dat Abt florens in 1303 zich geenszins ter handhaving van de latere eigendomsrechten der Abdij, beroept op het algemeen kanoniek recht; maar op de echte brieven van den eersten en tweeden Grave van Holland, en hierop, dat al het land door den negenden Grave van Holland aan den Paus vrijwillig opgedragen was.’ Tegen deze laatste aanmerking is reeds door de aanteekeningen van den Heer tydeman zelf (bladz. 144) geantwoord: ‘Wat was’ - vraagt hij - ‘hetgeen de Paus uit deze schenking of opdracht profiteerde? Jaarlijks vier schellingen. Wat verloor de Graaf, en wat was het effect
voor de abdij van Egmond? Zij verloren niets, maar zij wonnen zeer veel; want het eenig effect was, dat die abdijen (van Egmond en Rijnsburg) onttrokken werden aan het kerkgebied van den bisschop van Utrecht, waaronder ze tot dusver behoord hadden; en welke altijd lastige nabuur, als wereldlijk vorst, buitendien geducht was door de geestelijke jurisdictie, waarvoor de graaf althans die zijne beide oogappels wilde sluiten.’ Maar ook de eerste aanmerking des Heeren alberdingk thijm valt voor een reeds door den Heer tydeman gebezigde sluitrede, die wij slechts hier op een ander feit hebben toe te passen; deze toch, zich tegen den bewijsgrond weerend uit de herinnering geput ‘hoe dirk II en arnout kerken aan Egmond hebben geschonken’, zegt te recht, dat hij ‘met dit zwaard hem

{==126==} {>>pagina-aanduiding<<}
(doodt) die het tegen (hem) opheft.’ want, zegt hij ‘die kerken werden geschonken aan Egmond d.i. aan de kerk van Egmond; maar men schenkt niet aan zich zelven; de voogd (daarentegen) schenkt wel aan zijn pupil;’ de kloostervoogd dus ook wel aan het klooster, daar hij tot beschermer over gesteld is; ‘het schenken aan de kerk van Egmond bewijst ten duidelijkste, dat die kerk met haar eigendom bestond als eene eigene en zelfstandige persona moratis, nevens en buiten den Graaf (behoudens zijn wereldlijk gebied) en door hem als zoodanig erkend en begunstigd en verrijkt wierd.’ Van zulke verrijking is nu ook in het door den Heer alberdingk thijm uit het jaar 1303 aangevoerde stuk sprake, en daarbij kon zich dus de abt florens op de echte brieven der eerste Graven beroepen, zonder dat er de minste twijfel uit voort mag spruiten omtrent dezer werkelijke verhouding, niet als eigenaars, maar als voogden der abdij. In zijne aanteekeningen in den Gids zegt de Heer alberdingk thijm ook nog, dat hij niet inziet ‘hoe het blijkt uit het doorhakken van den Gordiaanschen knoop door Graaf floris III in het jaar 1174, die het verschil van Abt wijbold en dodo, berwoutszoon, beslechtte, dat dirk I slechts tot advokaat van Egmond bij den giftbrief van 922 benoemd wordt.’ Uit de handeling des Graven als advokaat, volgt zeker dadelijk slechts, dat hij advokaat was en zich als zoodanig beschouwde, maar uit de bij die gelegenheid gegeven uitspraak daarentegen volgt daarbij nog blijkbaar, dat hij slechts advokaat en geen eigenaar was of wezen wou. Daar toch lezen wij: ‘decrevit comes.....quod comes Hollandiae solus sit legitimus Advocatus Ecclesiae Haecmundensis,
et quia in minoribus ecclesia Advocato carere non potest, ideo palam determinavit, ut quem comes terrae et abbas Ecclesiae communi consensu elegerint, ille sit advocatus’, een tegenstelling van den abt der kerk en den Graaf des lands in hun gemeen overleg, die duidelijk doet uitkomen, hoe die Graaf geen heer en eigenaar, maar alleen beschermer en voogd der kerk geacht mag worden.
Zoo als de Heer alberdingk thijm de eerste feiten der geschiedenis van het latere Holland onjuist voorstelde, heeft bilderdijk zelf zich op veel uitgestrekter wijs aan de Geldersche geschiedenis vergrepen, en hier treedt de bekende, geleerde en scherpzinnige Geldersche Archivarius en Geschiedschrijver

{==127==} {>>pagina-aanduiding<<}
tegen hem op, die, op uitnoodiging des Heeren tydeman in een door dezen bl. 175 tot 179 opgenomen ‘Kort overzigt’ en vervolgens nog van bladz. 179-182 eenige punten der vroegere en latere Geldersche geschiedenis in het juiste licht stelt. Zijne uiteenzetting vult met de wederlegging van den Heer alberdingk thijm door den Heer tydeman, de lezenswaardigste bladzijden van dit Stuk, dat vervolgens nog eene aanwijzing van later verschenen werken of mededeelingen omtrent de overige Nederlandsche gewesten - waarbij nog enkele opmerkingen van den Heer hettema en meer uitvoerige van wijlen den Heer van halmael over Friesland en zijn eerste duistere geschiedenis - bevat. Bij de verwijzing voor Utrecht op de Geschiedkundige beschouwing van het oude Handelsverkeer dier stad door den Heer van asch van wijck, had de aanmerking niet mogen achterblijven, dat deze beschouwing niet zonder voorzichtige toetsing gebruikt mag worden, daar zij in 't geheel niet vrij is van gewaagde veronderstellingen en min juiste beweeringen. Bij het aanvoeren van magnins werken over Drenthe, hadde tevens op de beoordeelingen van deze in den Gids voor 1841 en 1843, door Mr. w.j.c. van hasselt, en van 1847, door Mr. j. de wal, verwezen kunnen worden. Over Zeeland eindelijk is het ons leed niet de aanteekeningen en slechts de verontschuldiging te mogen vinden van den ‘doorkundigen vriend, wiens vrijmoedige critiek en, waar 't noodig was, terechtwijzing van bilderdijk’ de Hoogleeraar te vergeefs ‘had ingeroepen.’

Leiden, Jan. 1853.
v.





Zijn er zoo? Schetsen uit de Portefeuille van Alexander v.H. 1-7de Aflevering. Te Amsterdam, bij J.H. Gebhard en Comp. Prijs per Aflevering f 1-:

De rigting der studiën van den Heer v.h. wordt, meer en meer, belangrijk. Wie kent zijne vroegere werken niet: Zoo zijn er; Op het ijs; Hazardspel; Schetsen uit den Studenten-Almanak; Aangezigtspijn; De visch; en De mensch? Allen hebben époque gemaakt; ieder heeft ze geestig en fraai genoemd, en allen dragen ook den onmiskenbaren stempel van genie. Doch vooral de man van genie heeft eene zedelijke roeping te vervullen, en men was nog onzeker, zoo niet of

{==128==} {>>pagina-aanduiding<<}
v.h. zijne roeping begreep, dan toch of hij zich niet vergiste in 't gebruik der middelen om haar te volbrengen. Men twijfelde of hij iets anders bedoelde dan lachlustigen te vermaken, op 't gevaar af van door menige schets zinnelijkheid en buitensporigheid veeleer op te wekken dan te bestrijden. Wie belang stellen in zijn talent, en er veel groots en goeds van verwachten, hebben dus reden gehad zich te verheugen toen de verschijning van zijne Vier boeken in het leven aan hunnen twijfel een einde maakten. Uit het woord vóór dat zinrijke werk, en uit de platen die 't bevat, kon men zien, dat er een nieuw licht voor den genialen teekenaar was opgegaan. ‘Verheven muzijk’ - zegt hij, onder anderen - ‘maakt het hart van den hoorder warm, en geeft hem edele gedachten. Dienzelfden invloed kan ieder kunstenaar - - kan ook de schilder uitoefenen. - - Hoe diep moet een rafaël gedacht hebben, om de geïdealiseerde vormen te scheppen, die door alle tijden bewonderd worden. Met welk een fijn vernuft heeft hogarth zijn eeuw gadegeslagen, ontleed, en met al hare ziekten en gebreken ten toon gesteld.’ - Sprekende van de middelen om den weg te bereiken die tot volmaking kan leiden, laat hij er op volgen: ‘Neem daarbij de eenvoudige leer des Bijbels als leiddraad, doch bestudeer tevens de grootheid der Natuur, de menschen, en vooral uzelven: alles is Bijbel voor wie naar veredeling tracht.’ - De platen van dat werk zijn geheel in overeenstemming met die ernstige gevoelens over de geschiktheid der teekenkunst om den geest te veredelen en het hart te verbeteren. Vraagt men: van waar die verandering? - De Heer v.h. heeft de Akademie verlaten, en over zijne roeping gedacht. Immers dus spreekt hij, in 't woord vóór het werk dat wij nu
aankondigen.
‘Zoo zijn er! - schreef ik stout weg boven mijn Schetsen uit het Studentenleven, dat ik kende, grondig bestudeerd had, en eerst waagde in plaatwerk terug te geven, toen ik met al de ervaring van een grijs Akademieburger toegerust was.
Nu echter treed ik de onafzienbare wereldvlakte in met haar duizende wegen, die tot duizende einden leiden - het reusachtig ligchaam der Maatschappij ligt ter ontleding voor mij uitgestrekt - opengeslagen biedt het boek van mijne eeuw mijnen geest den schat zijner tallooze bladeren aan.’

{==129==} {>>pagina-aanduiding<<}

Bij dat nadenken heeft v.h. gedacht aan de scheppingen van rafaël, en aan 't gebruik dat de geestige hogarth van zijn talent heeft gemaakt; zijn ingeschapen gevoel openbaarde hem toen een gedeelte van zijne roeping, en van dáár niet alleen deze kunstenaars-confessie, maar ook hare toepassing.
Van het idealiseeren van rafaël vond men iets in de eerste en zesde plaat van de Vier boeken: des menschen geboorte en dood, in tegenwoordigheid van een hemelschen geest; bij de geboorte gereed om zijne aanteekeningen te beginnen op de eerste bladzijde van het geopende levensboek, en bij den dood met dat digt geslagen boek opstijgende, om 't den Eeuwigen Regter aan te bieden. De gedachten zijn niet nieuw, maar nieuw is ons de wijze van uitvoering op plaat 6; door 't contrast tusschen de kolossale gedaante des engels, en de pygmeën-gestalten der stervelingen omlaag. Op plaat 1 wordt dat contrast gemist, doordien de wieg en 't kind te groot zijn; de gestalte des engels gaat dáárdoor, in evenredigheid, die van een volwassen mensch niet te boven. Wie de twee platen vergelijkt, ziet op beiden denzelfden engel; maar 't kind in de wieg is grooter dan de bedaagde doode. Men bespeurt daaruit, dat de gelukkige gedachte van 't contrast tusschen de stoffelijke kleinheid van den mensch, en de onstoffelijke grootheid der geesten, die belang in hem stellen, eerst in den kunstenaar onstaan is, nadat plaat 1 reeds was afgewerkt. Zoo vordert ook het genie slechts schrede voor schrede.
Van de zedeprenten van hogarth vond men reeds een paar wedergaden in de vijf eerste Afleveringen van ‘Zijn er zoo?’ - Tusschen de karikaturen, en koddige of dolle scènes, uit het burgerlijke en uit het studenten-leven, vond men de platen 3 en 4 der 2de Afievering. Het raadsel aan het oestermaal: ‘Wat is er van háár geworden?’ en de oplossing er van maakten een diepen, hartbrekenden indruk; hoewel de vrouwelijke figuur op pl. 4 te grof is uitgevallen, om er het verleide meisje in te herkennen, zoo bevallig en teeder als men zich het ‘poppetje, de charmante meid’ denkt, die de lusten van den voornamen ellendeling tot haar ongeluk heeft opgewekt, en hem zijn helsch plan, om haar ongelukkig te maken, met zoo véél beleid, geduld en opöffering deed doorzetten. De arme bedrogene, in weerwil van hare ‘principes’ gevallen, ontëerd, en toen aan schande en wanhoop prijs gegeven, is

{==130==} {>>pagina-aanduiding<<}
krankzinnig. De voorstelling van hare ellende bevat eene geheele Iliade van lijden. Een booswicht die aldus onschuld en deugd vermoordt, en het geluk en de rust van een argeloos huisgezin verwoest heeft, behoorde voor immer uit de zamenleving gebannen, en niet éénzaam maar bij het krankzinnig slagtoffer zijner lusten opgesloten, of ten minste door een merk aan het voorhoofd onschadelijk gemaakt te kunnen worden. Maar zoo weinig verband is er tusschen de eischen der burgerlijke Maatschappij en hare wetten, dat deze grootsten van alle misdaden straffeloos worden gepleegd. - Ook de eerste plaat van de Derde Aflevering: ‘wat uw schoothondje niet lust’; de drie eersten van de Vierde: ‘Te veel; Te weinig’, en ‘Genoeg’; en de drie laatsten van de Vijfde Aflevering, zonder bijschrift, hoewel geheel andere onderwerpen bevattende, zijn onzen welsprekenden hogarth waardig. Wat echter aan deze verzameling eene zedelijke waarde geeft ver boven alle verwachting en ook ver boven ónzen lof, is de Zesde Aflevering. Hogarth heeft in zes platen de geschiedenis eener boeleerster geschetst, in even zoo vele toestanden uit het leven eener beklagenswaardige dochter van een armen dorpspredikant in Yorkshire, door haren vader naar Londen gebragt, en daar naar ligchaam en ziel bedorven; maar de Heer verhuell overtreft hem ver in zijne geschiedenis van twee rozen, door het effect der tegenstelling.
De inhoud van dezen roman in negen welsprekende platen, is op eene tiende plaat, die het werk besluit, niet minder welsprekend bijeengevat. Zij stelt twee rozenstruiken voor, de eene bestraald door het licht des hemels, krachtig van groei en prijkende met verschillende geslachten van rozen in de heerlijkste ontwikkeling; de andere, verstoken van het hemelsche licht: een enkele zwakke ontbladerde stengel, brekende en ontworteld door de zwaarte van het ongedierte dat er aan knaagt, en van hare eigene schoonheid: één éénige rozenkelk, half uitgebloeid in een stroom vallende, die zelfs hare bladeren verstrooit. Deze beeldspraak is zoo vernuftig als duidelijk en waar; hoewel er toch iets in het beeld is dat de geschiedenis niet aangeeft: want het ongedierte dat aan de roos van het beeld heeft geknaagd, klemt zich aan haar vast en vergaat mét haar; doch het ongedierte dat de roos der geschiedenis heeft bedorven, deelt niet in den val dier ongelukkige bloem.

{==131==} {>>pagina-aanduiding<<}

En nu de geschiedenis! - Zij is die van twee meisjes, beiden beminnelijk en schoon; maar de eene eenvoudig, ernstig vroom; de andere wereldsgezind, behaagziek, ijdel; - de eene onder de verstandige leiding van godvruchtige ouderen; de andere onder het oog eener moeder, die niet genoeg over haar waakt. Wij zullen ze anna en louise noemen. Zeven der platen zijn in twee vakken gedeeld, en op elke dier platen vindt men, in scherp contrast, die meisjes naast elkander voorgesteld in verschillende leefperken en toestanden van de kindschheid af. De eerste is ‘de roos in knop’: de kleine nette anna speelt kinderlijk met broêr en zuster in de open Natuur; de kleine, slordige louise (hoed en bloemen liggen op den vloer) stil in eene kamer, met bloemen in 't haar, en moeders sjaal om, staat op eene stoof en coqueteert voor een spiegel. - De tweede ‘eene goede zuster’ en ‘nu voor een zak lekkers’: - anna onderwijst haren jongsten broeder en helpt den oudsten aan zijne themaas; louise ontvangt heimelijk en schuw van een jongeling een zak lekkers, om zich te laten kussen. - De derde ‘Twee boeken’: anna leest in den vromen huiselijken kring met luider stemme voor uit den Bijbel; louise, in den nacht te bed liggende, verslindt, bij 't flaauwe schijnsel van een eind kaars, een der zede- en zielbedervende romans van een Fransch schrijver, wiens naam v.h. op een bundel liggende op het nachttafeltje, in groote letters geschreven heeft, als om te zorgen, dat die toch nimmer wierde vergeten. Het boek dat v.h. tegenover den Bijbel plaatst moet een boek zijn van of uit den duivel, die er lust in
vindt onschuld en deugd, menschenwaarde en menschengeluk te verwoesten. Schande dan over den Schrijver! Maar hoe moeten wij ons bedroeven, dat de Schrijver hier genoemd, die geacht wordt alle Fransche Schrijvers in het zamenstellen van zulke helsche werken te overtreffen, een Nederlander is van geboorte. Om der Natie wille had de Heer v.h., naar óns gevoelen, een anderen dan juist dien naam moeten plaatsen op het verpestende werk, hier voorgesteld als het middel om een zinnelijken aanleg te verdierlijken, en aan eene opvoeding ten verderve de laatste hand te leggen. Dit is de eenige aanmerking die wij op deze Aflevering hebben. Wij willen niet zeggen, dat de Heer v.h. geene reden had om bij voorkeur dien naam te noemen; maar er zijn onder de

{==132==} {>>pagina-aanduiding<<}
roman-fabriekanten zoo vele onzedelijke Schrijvers van Fransche afkomst en naam, dat hij er ligt een had kunnen noemen, minder bedroevend voor het Nationale gevoel. - De vierde plaat ‘Onder hunne oogen’ en ‘Achter haar rug’: - de vrome, kuische anna bemint en wordt bemind. Op een zodenbank gezeten, leunt zij met het hoofd aan de borst van den getrouwen haar door God bestemd, en hare ouders zien 't aan met vreugde. Er ligt iets hemelsch in de uitdrukking der figuren van dezen groep, dat gevoelvol afsteekt tegen de ligtzinnigheid van den tegenhanger: louise neemt op de bloemmarkt, achter den rug harer moeder, een brief aan van of geeft een brief aan een van twee zeer jonge officieren, terwijl zij gelorgneerd wordt door een wellusteling van gevorderde jaren, tot wien zij later in betrekking komt. - Plaat V heeft géén bijschrift. In het eene vak ontvangen anna en haar bruidegom, voor den kansel geknield, den zegen des leeraars, die hen in den echt heeft verbonden; het tweede vak vertoont louise in het slechte gezelschap der beide officieren en van eene ligte deerne, terwijl hare eer zieltoogt, in Champagne verdronken en onder bloemen verstikt. - Op de Zesde plaat ‘haar verjaardag’ is anna de gelukkige bloeijende moeder van twee kinderen. Van haren man ontving zij een bouquet en eene sjaal ten geschenke, die op haren schoot liggen, en haar oudste kind, een aanvallig jongske van twee of drie jaren, verjaart haar ook, aan de vaderlijke hand, met een prachtigen bloemruiker: alles ademt liefde en huiselijk geluk. - Louise, nog in den vollen bloei der schoonheid, heeft óók eene sjaal gekregen; maar van wien? - Waar is haar verleider? - Verre van daar, aan een
oestermaal misschien, pocht hij op zijne zegepralen. En hare moeder? Is zij dood? Of kwijnt zij ergens weg, door hare dochter verlaten? Want louise is blijkbaar niet meer in de moederlijke woning: zij staat in een rijk gemeubeld vertrek, op zich-zelve; doch neen, niet op zich-zelve, want zij kreeg eene sjaal, en achter haar staat de oude, afschuwelijk leelijke wellusteling, wiens aandacht zij 't eerst op de bloemmarkt getrokken heeft. Met de groffe linkerhand raakt hij haren schouder aan, met zijne misvormde lippen drukt hij een kus op haren schouder; want zij kan hem niet aanzien; zij heeft hem den rug toegewend. Zij is jarig; haar hart is vol; zij vergelijkt het verledene met

{==133==} {>>pagina-aanduiding<<}
het tegenwoordige; de bloemen die zij ontving liggen op den grond; de sjaal hangt als veracht op haren arm: toonbeeld van berouw, smart, ellende, verworpenheid, staat zij met gevouwen handen, en haar geheele wezen drukt de gedachte uit: ‘wat is er van mij geworden!’ - Plaat VII ‘een blik ten hemel’ vertoont anna, de ontwikkelde roos, eenzaam gezeten in een rozenpriëel; beeld van haar leven, dat haar met bloemen omgeeft en bedekt. In de verte ziet zij haren man, met de kinderen, en in 't diepe gevoel van haar geluk vouwt zij de handen en blikt dankend omhoog. - In het andere vak, daarentegen, staat, aan den schamelen post der deur van een armelijk huis, in eene donkere steeg, des avonds, in een guren wind die de ligte stoffen van hare kleêren doet waaijen, eene vervallen, dun gekleede vrouw; nog in den zomer der jaren, maar niet meer in den zomer der kracht; met eene lente van kunstbloemen in 't haar, en van blanketsel misschien op de wangen, maar met den killen winter van armheid aan geluk en van zatheid des levens in geheel hare houding en blik. Dat is louise. De schoone vormen van hare gestalte, van haren hals, en van haar gelaat zijn verdwenen. Terwijl zij nu geheel aan de wereld behoort, behoort niemand ter wereld aan haar. Eenzaam, verlaten, zich verachtend, en zonder hoop, denkt zij aan hare jeugd; aan hare ijdelheid; aan hare moeder die zij bedroog; aan de slechte boeken die zij verslond; aan de strikken der verleiding die zij niet zocht te ontwijken; aan haren diepen en dieperen val, tot beneden het laagste peil van waarde, en - wenscht zich dood: neen, vernietigd en uitgevaagd uit de gedachtenis der menschen. Maar de toekomst! De eeuwigheid! - Wat er van haar gewórden is, weet zij: dat zeggen haar de duisternis, en de gure wind, en de stilte waarin zij, afgeleefd en levenszat, als ten feeste getooid staat tot na middernacht. Doch wat
zál er nog van haar worden? Wat nog hier, als de dood niet spoedig komt? Wat aan gene zijde des grafs, voor de vierschaar des álwetenden, regtvaardigen Regters? - In dien toestand, als op den bodem eens poels van zonde en ellende, in de diepste diepte van veracht- en verworpenheid, vouwt zij wel niet de handen, maar kruist die over hare angstige borst, en slaat óók hare blikken omhoog. - Belijdt zij hare zonden in opregt berouw? Bidt zij om genade en ver-
{==134==} {>>pagina-aanduiding<<}
geving in christus? Herinnert zij zich, wat haar gezegd is in hare jeugd van den Heiland der wereld, in het vleesch verschenen en gestorven aan het Kruis om de zondaars te verzoenen met God? Is het sprankje geloofs, dat haar kinderlijk hart weleer misschien vervulde, nóg niet geheel uitgedoofd, in weerwil van de stroomen van ongeregtigheid waarin zij zich dompelde en baadde levenslang? - Vlamt het weêr óp, tot hare behoudenis, nu zij weet dat er gééne uitkomst, gééne redding is dan bij God? - Ongelukkige! wie zou niet wenschen dat het zoo ware! - De gevoelvolle teekenaar heeft blijkbaar gewild, dat de beschouwers het beeld niet zouden aanzien, zonder de hoop op zulke gevoelens; want de geheele uitdrukking er van is zelfbeschuldiging, smart, ootmoed. - Op de negende plaat ziet men, dat de ongelukkige gestorven is: haar lijk wordt in het hospitaal door een paar beoefenaren der heelkunst ontleed, en aldus wordt het beeld verwezenlijkt, der roos wier bladeren de stroom uiteenvoert. Aan die plaat komende vindt de beschouwer, indien hij ‘het vreeselijk ware niet durft zien’ eene aanbeveling, om haar over te slaan. Dat is voor de nieuwsgierigheid een prikkel te meer, en er is ook niets verschrikkelijks in de plaat-zelve: het verschrikkelijke ligt in de gedachten over het verschil en verband van het begin en einde dier roos, wier groei en bloei niet bestraald werd door het licht des hemels. De dood
alleen kón hare ellende eindigen, en het is zelfs vertroostend voor een deelnemend hart, haar gestorven te achten kort na haren blik ten hemel, en dus in haren dood een teeken te vermoeden van haar ontwaakt geloof, en van de deernis des Almagtigen met de boetvaardige zondares. - Maar welk een verschil tusschen zonde en deugd, wereldsgezindheid en godsvrucht in hare uitkomsten! Als de gevallene, afgeleefd en ellendig, den adem reeds heeft uitgeblazen, vindt men op de tiende plaat de godvruchtige anna, nog in volle kracht en bloei, met hare vrome ouders - nu hoogbedaagd - en met haren nog jeugdigen man, en broeder, en een drietal bloeijende, beminlijke kinderen bijeen. De groep dier drie geslachten van brave menschen, voor wie de aarde door hunne liefde en godsvrucht een paradijs is, verwezenlijkt die rozenstruik tierende in het hemelsche licht met drie geslachten van bloemen, en vervult het gemoed met den vurigen wensch

{==135==} {>>pagina-aanduiding<<}
door godsvrucht en liefde een zelfden gelukstaat deelachtig te mogen worden.
Het bestek gebiedt ons te eindigen, maar wij doen dat ook gaarne om den indruk van dit verslag niet te verzwakken. Hoe gebrekkig 't zij, wij hopen dat het den Heer v.h. moge helpen opwekken om voort te gaan op den ingeslagen weg. Voor jongelingen en echtgenooten schetste hogarth de verschillende uitkomsten van luiheid en vlijt, en in zijne huwelijkstafereelen het rampzalig einde van wulpschheid en zedeloosheid. Moge ook ónze hogarth welhaast een tegenhanger leveren tot zijne ‘Twee rozen’; welsprekend en indrukwekkend als deze, en afschrikkender nog voor verleiders dan de tafereelen ‘bij 't kerkportaal’ van den uitmuntenden Vlaamschen Volksdichter van beers!

c.g.w.




Het leven van Olympia Morata. Een tafereel uit den tijd van de herleving der wetenschappen en van de Hervorming in Italië. Door Julius Bonnet. Naar de tweede vermeerderde uitgave. Uit het Fransch. Door G.W. Stemler, Predikant te Amsterdam. Te Amsterdam, bij G. Portielje. 1852. In gr. 8vo. X en 212 bl. f 2-30.

Dit werk wekt aangename herinneringen op uit een tijd die nog meer dan de onze à la renaissance mogt heeten.
In de vijftiende eeuw ging aan den schoonen Hesperischen hemel de zon op, die in Griekenland in een zee van bloed en oorlogsvuur was ondergegaan. De val der Sofia-kerk in Konstantinopel dreef de mannen der Grieksche wetenschap naar het Westen, en Italië opende zijne armen om de vlugtelingen, met de schatten die zij aan den vuurgloed en het Turksche zwaard ontwrongen hadden, gastvrij te ontvangen.
De eeuw der wedergeboorte had een aanvang genomen; de jongelingstijd van het maatschappelijk Europa was geschikt geworden zich met de vruchten uit de gouden eeuw van perikles te voeden en te sterken, met mannelijke kracht kindsche fabelen en knellende leibanden te verwerpen, en andere vormen aan te nemen waarin de waarheid zich los en vrij bewoog.
Italië werd, sedert de aankomst van johannes chrysolaras

{==136==} {>>pagina-aanduiding<<}
met zijne lotgenooten, het brandpunt van de beoefening en hoogschatting der oude letteren. Vorsten en prelaten, regtsgeleerden en geneeskundigen, rijke handelaars en beschaafde vrouwen lazen, bewonderden en verklaarden plato en homerus, en het Latijn werd gesproken, als waren cicero en virgilius in 't leven wedergekeerd. De liefde tot de klassieke literatuur gaf bovenal Florence eenen onverwelkelijken roem. Het Huis der medici was magtig geworden door overvloedigen omzet van geld, maar groot en beroemd door den luister waartoe het Florence opvoerde. Lorenzo il Magnifico was het bovenal die deze stad in een Athene herschiep, en zelf haar perikles. Grondig bekend met de oude meesterstukken uit Griekenland en de gouden eeuw van augustus, verzamelde hij rondom zich mannen van uitgebreide taalkennis, wijsgeerigen zin en vrienden der beeldende kunsten, die met hem Elysesche feesten en banketten vierden. Hij ontving ze in zijne lusthoven. Daar zag men chalcondulas, montepulciano, landini, pico van Mirandola, allen mannen in wie de geest van socrates' leerling gevaren was, en wanneer het jaar den zevenden November aanbragt, werd, èn in de stad onder leiding van francesco bandini, èn op het lusthuis te Careggi onder voorzitting van lorenzo-zelven, de geboorteen sterfdag van plato gevierd, en de phaedon gelezen, besproken, en bewonderd.
Doch niet alleen in den gezelschapskring der geletterden, maar ook in 't huiselijk leven werden de oude letteren beoefend. Gelijk men tegenwoordig op de werktafels van voorname jonge dochteren een Engelschen roman van dickens, of een Franschen van dumas ontmoet, zag men er toenmaals de Oden van horatius en de Odyssea van den Griekschen bard liggen, en zij werden begrepen en in 't gemoed opgenomen; dat bij den eersten niet altijd noodig is. Men verwondere zich daarover niet te zeer: Europa had nog geene eigen boekentaal. Wat belangrijk was werd in 't Latijn geschreven en gelezen. Men verstond elkanders landtaal niet. De Latijnsche was internationaal.
Doch het was niet enkel te Florence dat de outers voor de klassieke letteren brandden; allerwege werd die offervlam ontstoken. De Universiteit van Bologna deelde in dien roem. Met geestdrift werd de oude letterkunde begroet te Venetië,

{==137==} {>>pagina-aanduiding<<}
in weerwil van een somber Staatsbestuur, en te Rome, waar het bijgeloof zijne huisgoden had. Hoe lichtschuw op Christelijken grond, beijverden zich toch Pausen en Kardinalen de fakkel uit Athene en Tusculum helder te doen branden, en bij de stichting van de Hoogeschool te Bazel, in 1460, verklaarde Paus pius II in zijne stichtingsbul: ‘Onder alle gelukzaligheden, die de sterveling in dit vergankelijke leven uit de hand van God ontvangt, is deze niet de geringste, dat hij door vlijt de paarlen der wetenschappen verkrijgen kan. Zij is het, die hem den weg toont om goed en gelukkig te leven, en door hare hooge waarde den kundige verre boven den onkundige verheft. Zij is het, die den mensch aan de Godheid gelijkvormig maakt, en hem door haar heilig licht in de geheimen van het heelal inwijdt. Zij ondersteunt den ongeleerde, en verheft hem die in nederigen stand geboren is tot een roemvolle hoogte - en terwijl de verdeeling van andere wereldsche goederen ze verminderen doet, zoo neemt daarentegen de wetenschap juist in dezelfde mate, als waarin zij aan anderen wordt medegedeeld, in wasdom en volheid toe.’
De Vorsten uit het Huis van este, die te Ferrara regeerden, hebben sedert Hertog lionel hunnen roem aan de beoefening en begunstiging der oude letteren te danken. Daar bloeiden guarino en aurispa, de kweekelingen van emmanuël chrysolaras. Bovendien bezat dit vorstelijk geslacht de verdienste, dat het bijzonder de eer der Italiaansche literatuur verhoogde, en hare kenners en vrienden met uitstekende gunsten overlaadde.
Deze verschijning kon niet zonder gevolgen blijven voor Europa, dat allengs rijper werd voor hoogere volksontwikkeling. Welke rigting zullen de herleefde letteren geven aan de ontplooijing van verstand en hart? Eenzijdig opgevat zal hare studie de ontwikkeling der volkstalen in den weg staan; de Christelijk begrippen, die nu òf in schoolsche vormen geprangd waren, òf door Kerk-gezag onderdrukt werden, tot niets terugleiden, door ze op ééne lijn te plaatsen met de godenbeelden uit de Grieksche fabelleer. Worden zij echter wèl begrepen en juist opgevat, dan zullen zij de volkstaal in vormen veredelen en met nieuwe gedachten verrijken; dan zullen zij medewerken, om het stof der scholen op Christelijk gebied af te schudden, het mystiek gevoel te verhelderen, en

{==138==} {>>pagina-aanduiding<<}
het dwaze der inmengselen van 't prachtig maar levendempend bijgeloof te doen verwerpen.
Deze dubbele uitkomst heeft zich niet laten wachten: aan de eene zijde de Griekschwording der Germaansche en Romanische volkstammen, met wegzinking onder het ijs des ongeloofs; aan den anderen kant veredeling in denken en spreken, en in de Kerk: - hervorming. De navolging van cicero verleidde den Italiaan voor een tijd lang zijn eigen taal te vergeten. De Dichters in Duitschland zongen in 't Latijn als virgilius. Reuchlin deed te Heidelberg de studenten Latijnsche tooneelspelen opvoeren, die door het Duitsche volk uitbundig werden toegejuicht. Maar ariosto en tasso, gevoed door eene grondige studie der Ouden, bragten in de landtaal hunne verhevene en diepe gedachten over; terwijl luther - dien men geene klassieke vorming ontzeggen zal, en die, toen hij de wereld ontvlood, alleen zijnen plautus en virgilius naar de kloostercel te Erfurt medenam - beide als schepper der Duitsche taal en als hervormer optrad.
Hagenbach had wel gelijk, toen hij zeide, dat evenmin het woedende vuur der omwenteling als de koude vlam der verlichting den naam van hervorming verdient. De Italiaan zag bij 't licht der Grieksche wijsbegeerte den onzin der kerkelijke legenden, en hij lachte, vermits zijn hart vreemd was aan kerkelijke vrees, om het vagevuur, het wanstaltige beeld van Loretto, de tooneelvertooning der reliquiën, en de broodvergoding op het prachtig mis-altaar. Zelfs de hooge geestelijke las liever den vloeijenden cicero dan den min zuiveren Griekschen tekst van 't Nieuwe Testament, of het onbehagelijke Latijn der stijve Vulgata. ‘Zoogenaamde priesters van de Kerk van christus’ - zegt merle d'aubigné - ‘bragten de schriften der heilige, door Gods geest gedrevene mannen in den stijl van virgilius en horatius over, ten einde hunne woorden aangenaam te maken voor de ooren der goede zamenleving. De Kardinaal bembus schreef, in plaats van den Heiligen Geest: ‘den adem van den hemelschen zefir’; in plaats van het vergeven der zonden: ‘de schimmen van de oppermagtige Goden bevredigen’, en in plaats van christus, Gods Zoon: ‘minerva, uit het voorhoofd van jupiter voortgekomen.’ Toen hij eens den eerbiedwaardigen sadolet met eene vertaling van den brief aan de Romeinen bezig vond,

{==139==} {>>pagina-aanduiding<<}
zeide hij tot dezen: ‘Laat af van die kinderstreken; zulke beuzelingen passen niet aan een deftig man.’ Ja waarlijk, indien uit de herleefde letteren alleen de Hervorming had kunnen voortkomen, dan had leo X, doorvoed met Griekschen smaak, wetenschap en kunstzin, de eerste hervormer moeten zijn, en wat heeft hij gedaan? Den banbliksem van het Vatikaan op het hoofd des Hervormers afgeslingerd, en tot zijnen geestverwant den Kardinaal bembo gezegd: ‘Zie, welk een schat heeft ons het fabeltje van christus opgebragt.’
Anders was de uitkomst, waar de klassieke literatuur tot fakkel diende, niet om de waarheid te geven, die ze niet bezat, maar, om, waartoe ze ook oorspronkelijk had gediend, de waarheid te zoeken. Daar ging oog en hart open voor haar bezit, zoo als zij was van boven gekomen, en de Hervorming werd van zelf behoefte, omdat de Kerk de waarheid wel niet had weggenomen, maar ze in den nevel des bijgeloofs schier onkenbaar had gemaakt.
Zoo werd de klassieke literatuur voor de Kerk wat zij was geweest voor twee groote oude volken, en wat zij nog is voor ieder jongeling, die zich aangordt tot wetenschappelijke kennis der Evangelieleer: milde voorbereiding. De geschiedenis van olympia morata is er een sprekend toonbeeld van. Het is de geschiedenis eener rijkbegaafde vrouw, in welke de geestdrift voor de letterkunde van Hellas en Latium zich oploste in de liefde voor de poëzij des hemels, verheerlijkt door de verschijning van het levend Woord.
Het is eene gelukkige gedachte geweest dit werk in onze taal over te brengen. Weinigen onder onze lezers zullen de vrouw kennen die er de heldin van is; maar wie ze nu leert kennen, zal hare geleerdheid bewonderen, de keuze van haar hart prijzen, haar werk zegenen.
De Inleiding schetst zeer vlugtig den herbloei der wetenschappen in Italië, vooral in Ferrara, bepaaldelijk in den zonneglans van 't Hof. Het leven van olympia, de dochter van den beroemden Hoogleeraar morata, wordt in de fijnste bijzonderheden in vollen dag gesteld. Zij treedt niet op een bepaalden leeftijd te voorschijn, maar wij leeren haar kennen van kindsbeen af, in eene jeugd, welke zich boven die van duizenden gunstig en roemvol onderscheidde. Wij ontmoeten haar reeds vroeg aan 't Hof, als gezellin in studie van anna van este, de dochter van den Hertog, later de gemalin des Hertogs van guise. Wij leeren te gelijk rené, de brave zuster van den ridderlijken Eersten frans, de gade van Ferrara's Hertog, kennen.
Wij zien met welgevallen hoe onder de geletterden aan dit Hof, waar menigen vlugteling uit Frankrijk een gastvrij onthaal verraste, de letteren bevrucht werden door den geest der Christelijke waarheid; waarvan de gevolgen zich openbaarden in de verspreiding der beginselen, die, uit Wittenberg, door Frankrijk heen, de Alpen overschreden.

{==140==} {>>pagina-aanduiding<<}

Ook het gezin van morata werd voor de waarheid gewonnen. Na- twijfel en strijd overwint Golgotha den Olympus in olympia: christus begint te leven in haar gemoed, terwijl het fantastische Heidendom voor het oog harer ziel tot beeldwerk terugkeert.
Met klimmende belangstelling ontdekken wij den voortgang der waarheid in 't gemoed der rijk begaafde vrouw, die de schriften der Ouden als een Hoogleeraar verklaarde, redenaarstalenten ten toon spreidde, en de lier als Grieksche, Romeinsche en Italiaansche besnaarde. Door de waarheid met nog hooger kracht toegernst zien wij haar, aan de hand van een Duitsch geneeskundige, in kouder lucht verplaatst, aan treffende rampen met gelatenheid het hoofd bieden; totdat zij, moede en afgemat, nog geene negen-en-twintig jaren oud, in het geloof ontslaapt; met haar geloof den dood bedwingende, zoo als zij er de wereld mede overwonnen had.
De bijlagen tot deze levensbeschrijving, en vooral de eerste, bevattende een bundel brieven van hare hand, zijn voldoende om het inwendige dezer edele vrouw te leeren kennen en te waardeeren. Het verwondert ons niet, dat zij aller opmerkzaamheid, en de bewondering van de diepzinnigste geleerden trok, en dat hare tombe met hunne tranen werd besproeid.
De Schrijver heeft zijne taak loffelijk volbragt. Hij is in bijzonderheden getreden, die ons zijne heldin van nabij doen kennen. Hij heeft hare geschiedenis met die van hare geschriften verbonden, zoodat persoon en werk elkander wederkeerig ophelderen en voltooijen.
Wij danken den Vertaler voor zijnen wèlgelukten arbeid. De Uitgever oogste voordeel in naar de verdienste van het werk, dat zijn prijs dubbel waardig is.

h.
j.h.s.





Het leven van Dr. Maarten Luther. Bewerkt inzonderheid voor jonge lieden, door Mevr. de Wed. A.B. van Meerten, geb. Schilperoort. Met het portret van Luther, en een plaat, den Wartburg voorstellende. Te Amsterdam, bij P.N. van Kampen. 1852. In kl. 8vo. XC en 202 bl., in linnen prachtband f 1-90.

De hoogbedaagde Schrijfster behoort tot zulke vrouwen, van welke wij in het Evangelie lezen, dat zij den Heer dienden. Hoe vele jaren heeft zij hare vruchtbare pen gewijd aan de bevordering van kennis, die de harten heiligt en aan de ontwikkeling van Christelijk leven! Nam de Heer reeds jaren geleden haren wederhelft weg, die getrouw het Evangelie des vredes verkondigde, zij heeft met de pen zijne taak opgevat, en als zij nu op haren langen levensweg terugblikt, en nog krachts genoeg in zich bespeurt om voort te gaan, en zelfs nieuwe plannen van werkzaamheid te ontwerpen, dan dunkt mij, moet wel in haar oog een traan opwellen van dankbaarheid.

{==141==} {>>pagina-aanduiding<<}

Ik spreek daar van nieuwe voornemens; zij belooft immers nog andere Hervormers te zullen behandelen. (*) Hier geeft zij een beeld van luther, den heraut der waarheid, den fakkeldrager des lichts, den kampioen tegen dwaling, misbruik en slavernij des geestes. Zij beschrijft luther 1. als kind, knaap, jongeling; 2. in openbare betrekkingen; 3. als zelfstandig man; 4. zoo als hij het zwaard des geloofs aangordt; 5. te Worms; 6. op den Wartburg; 7. te Wittenberg; 8. in betrekking tot zwinglius, oecolampadius, erasmus en anderen; de Rijksdagen te Spiers en te Augsburg; het protest; de onderhandeling te Marburg; 9. Tweede Rijksdag te Spiers; 10. luther in zijn huiselijk leven en zijn dood; 11. zijne begrafenis.
De S. heeft haar ontwerp met veel takt uitgevoerd. Zij stelt luther niet voor als een heilige en dit behoeft ook niet: wie in den Hemel is gekanoniseerd, verliest er niet bij met op de aarde steeds mensch te blijven. Maar de Wittenberger was onmiskenbaar een gróót mensch. Zijne gebreken waren aan zijn karakter en taak als vastgeknoopt. Wie het goud uit de mijn wil, moet zich den erts, daar het mede vermengd is, laten welgevallen, totdat eene bekwame hand het zuivert. Het is opmerkelijk, en wij danken Mw. van meerten voor de opmerking, hoe luther, de driftige en onstuimige man, die zijne woorden evenmin woog als een bergstroom het schuimend en spattend, en bruisend neêrstortend water, hemelsbreed in gedrag verschilde met erasmus, die zijne woorden op een goudschaal legde, en zelden anders dan in zeer beleefde vormen zich uitdrukte. En toch weigerde hij, uit vreeze van de groote wereld te mishagen, zijnen ouden vriend ulrich van hutten eene schuilplaats in zijn huis om rustig te sterven; terwijl luther voor de waanzinnige Zwickauer profeten bidt, voor den onstuimigen karelstadt in de bres springt, en tetzel, zijnen bittersten vijand, vertroost, die, door zijne vrienden verlaten, door zijne beschermheeren gevloekt, eenzaam op zijne stervenssponde zwoegt.
Niet alleen evenwel dat de waardige vrouw ons het leven van den onvergetelijken Hervormer schenkt, maar zij beantwoordt vooraf de groote levensvraag der zestiende eeuw, of er eene Hervorming noodig was en doet die behoefte uitkomen ‘in de verbasteringen in de eeredienst der vroegste (?) Christenkerk: in het Kerkelijk bestuur of de hiërarchie, en in de afwijkingen in de leer.’
De behandeling is populair, eenvoudig, en bevattelijk. Elders heb ik den lezer op eenige misstellingen opmerkzaam gemaakt; maar zij doen aan de wezenlijke waarde van het schoone boeksken niets te kort.
Smaakvol uitgevoerd, is het werkje een even aangenaam als nuttig geschenk. Waarlijk, het is tijd, onzen kinderen te leeren, dat de vaderen niet voor beuzelingen goed en bloed op-
{==142==} {>>pagina-aanduiding<<}
offerden, en dat zij die zich loswrongen uit banden, die de ontwikkeling van het geestelijk leven belemmerden, geene revolutie-mannen waren.

h.
j.h.s.

De Parijsche Bloedbruiloft enz. Naar het Hoogduitsch. Te Utrecht, bij C. van der Post, Jr. 1852. In kl. 8vo. VIII en 93 bl. f :-60.

't Is altijd belangrijk gewigtige gebeurtenissen door tijdgenooten en ooggetuigen beschreven te zien; vooral wanneer de eene of andere partij er belang bij heeft de zaken te ontkennen, te verminken, of te verbloemen. Inzonderheid is dat het geval omtrent den moord aan de Fransche Protestanten, gemeenlijk Hugenooten genaamd, in Augustus 1572 gepleegd, en meer bekend onder den naam van de Parijsche bloedbruiloft of St. Bartholomeus-nacht. Met reden zegt de Vertaler, dat er geen feit is aan te wijzen, waarin zich meer trouwloosheid, list en bloeddorstigheid vereenigden, om een aanzienlijk deel van de bloem eener natie te doen omkomen. - De V. moge verder zeggen, dat men deze wekenlange slagting te zeer aan geloofshaat heeft toegeschreven; daar zij ook aan de Machiavelsche Staatkunde van het Fransche Hof en aan persoonlijke vijandschap moet geweten worden; - Ref. kan hem niets anders toestemmen, dan dat de haat van sommige grooten der partij van de guises, tegen eenige der slagtoffers, zich van de gelegenheid heeft bediend om hen uit den weg te ruimen, in weerwil van de listige Koningin-moeder, tegen wier belang 't streed de guises, door de geheele vernietiging der Protestantsche partij, meester van het bewind te laten worden. Maar de uitroeijing der ketters, reeds in 1565 te Bayonne tusschen catharina en alva afgesproken, en gedurig verraderlijk beproefd, gelukte in 't eind door dezen moord voor welken de taal geene woorden heeft. Had persoonlijke vijandschap of enkel Staatkunde de dolken bestuurd, slechts enkele Hugenooten waren er dan gevallen. Een vergif als dat waardoor, naar allen schijn, ook de Koningin van Navarre werd uit den weg gernimd ware dan voldoende, en geen openbare moord noodig geweest aan duizenden, uit den geringen adel, en honderd maal duizend voor het hof niet
gevaarlijke menschen, in alle oorden van Gallië. Neen, het was de geest van Rome, die de vuisten der bloedhonden bestuurde; gelijk het ook Rome was, dat een Te Deum aanhief over die hartverscheurende gruwelen. Geene vergoelijking derhalve, gelijk hier in het voorberigt! De levenden moeten het weten wat Rome wil en wat het doet als het kan; opdat onze kinderen vrij blijven van de jammeren, welke, in den loop der eeuwen, Italië, Spanje, Frankrijk, Ierland, Duitschland, Polen, Bohemen en Nederland tot wanhoop hebben gebragt.
Het werkje is uit het Latijn van hotman, hotoman of

{==143==} {>>pagina-aanduiding<<}
holtomanus, van wien eene levensschets in de voorrede wordt medegedeeld, en die te naauwer nood aan den moord ontkwam, in het Hoogduitsch en daaruit in onze taal overgebragt, en geeft een goed, kort overzigt van den voortgang van calvijns leer en van de gestadige vervolgingen der Protestanten in Frankrijk reeds onder frans I, hendrik II en frans II, totdat die wreedheden onder karel IX voltooid werden, door de Parijsche Bruiloft, helscher gedachtenis.
Wij wenschen het boekje in veler handen.
l.i.a.




Levensbeelden en Verhalen. Naar het Engelsch van Miss Ellis, Schrijfster van: ‘Pligt en roeping der vrouw enz.’ Te Amsterdam, bij J.D. Sijbrandi. 1852. In gr. 8vo. 301 bl. f 3-:

Het schijnt met de Roman-literatuur als met het leven te gaan. De mensch die als jongeling op de vleugelen der verbeelding jaren lang rondgefladderd, en als man alle kansen beproefd heeft, om zijne fortuin te vestigen, wordt eindelijk moede van te leur stelling en zorgen, en zoekt zijn genoegen in huis. Dáár wordt hem het leven met en onder de zijnen dierbaar, en, in zich-zelven teruggekeerd, voelt hij in zijn binnenste eene waarde ontwikkelen, die de dingen der wereld hem niet konden geven. Zoo ligt ook in de Roman-literatuur de tijd verre achter ons, waarin toover- en roover-tafereelen, met spoken en moordenaars geïllustreerd, de aandacht boeiden. Hoe is de lust bekoeld voor de Parijsche en andere Mystères, die de ondeugd in de salons en boudoirs der groote wereld verguldden, en ons door het slijk der gemeenheid wilden opleiden tot bewondering van lichtekooijen en misdadigers. Na al die dwaasheid en buitensporigheid - de waarheid! Doch deze zwerft niet langs de straat, maar is in 't huisgezin te zoeken, en zetelt in het gemoed. Onze tijd wil waarheid, - ook in den roman, en de tijd wil niets of hij vindt organen, die uitdrukken wat hij verlangt; en zoo is nu de roman een geïllustreerd levensbeeld geworden.
Engeland brengt de beste romans voort uit het dagelijksch leven. Wij hebben daar weder een bewijs van in het aangekondigde werk, hetwelk wij wenschen, dat door ieder gelezen worde. Men vindt hier inderdaad levensbeelden. ‘Geene overdrevene schilderingen, geene hoogdravende redeneringen, maar eenvoudige voorstellingen, aan het werkelijke leven ontleend; eene gezonde levenswijsheid, en tafereelen van datgene, wat wij in de werkelijkheid maar al te dikwijls zien, en waartegen de edele Schrijfster, met hare bekende scherpzinnigheid, met hare kennis van het menschelijk hart en het menschelijke leven, als van zelve waarschuwt.’
Welke diepe blikken werpt zij in het gemoed, en hoe weet zij de gelegenheid te vinden, om gezonde bespiegelingen en treffende opmerkingen in het verhaal te vlechten, die niet zonder invloed kunnen blijven op de zedelijke vorming. Wij hebben hier een tweetal verhalen, die in elkander sluiten, het

{==144==} {>>pagina-aanduiding<<}
een het andere aanvullen, en toch ware tegenstellingen aan 't licht brengen. Het tooneel is 't huiselijk leven, de personen zijn menschen, zoo als die in de wereld voorkomen. De karakters zijn geschilderd met eene geoefende, rijk begaafde hand, onder den invloed van een helder hoofd en een gevoelig hart. Wat is die mary newton een lief meisje, verstandige vriendin en edele vrouw! Hoe schoon en waar is het karakter van anna clare, die de groote wereld uit de pachterswoning wil intreden, en wie dankt niet het kiesche gevoel der Dichteres, dat zij haar, in en na de bedwelming der verleiding, laat behouden blijven, zoodat men in 't einde over geen gevallen seraf te treuren heeft. Wij prijzen 't ook in haar, dat zij niet, gelijk sommige andere schrijfters, de vrouwelijke karakters in een ongunstig licht plaatst. De familie langley, hoe trotsch ook, wordt mede met kieschheid behandeld. Menige jonge dochter kan hier een spiegel vinden wèl geschikt om hare zelfkennis te vermeerderen.
Niet minder heeft ons het tweede verhaal voldaan. Moge menig loszinnig jongeling van louis den jongen beeldhouwer leeren, wat er van den mensch wordt, die in zingenot zijn heil zoekt en zich-zelven niet weet te beheerschen! Wij behoeven onze lezeressen niet te zeggen, in welk opzigt de dochter van steinberg, die op de titelprent de snaren tokkelt, een leerzaam en waarschuwend voorbeeld is. Zij zullen dat zelve wel lezen; want de naam der Schrijfster is eene genoegzame aanbeveling voor het werk. Het spreekt van zelf, dat wij het beloop der verhalen niet kunnen mededeelen. Alleen zij er van gezegd, dat men hier geene buitensporige gevallen, of dolle avonturen moet verwachten. Zoo wel de handelingen als de karakters en de situatiën zijn naar het leven.

h.
j.h.s.

Nathan, de Squatter-regulator, of de eerste Amerikaan in Texas. Door Ch. Sealsfield. II Deelen. Te 's Gravenhage, bij K. Fuhri. 1852. In gr. 8vo. 446 bl. Met titels en vignetten in steendruk. f 4-50.

Deze goed geschreven en goed vertaalde roman is eenigermate een vervolg op des Schrijvers Huwelijksreize van george howard. Wij lazen dit boek met veel genoegen. Niet weinig dragen daartoe bij de zedelijke hoedanigheden van den hoofdpersoon; niet weinig ook het nieuwe van het tooneel, en het onderhoudende der ontmoetingen. Geheel zonder beperking kan echter onze aanbeveling niet zijn; want er is één tooneel in den roman, waarin wel niets onbetamelijks gelegen is, maar toch door de voorstelling gedachten worden gewekt en eene verbeelding in jeugdige harten gevoed, die wij liever niet aldus zouden wenschen, omdat men, gelijk camphuysen zeide, ‘niet behoeft te zaaijen hetgeen van zelve wast.’ Doch de algemeene indruk is uitmuntend.


{==145==} {>>pagina-aanduiding<<}

Boekbeschouwing.

Geschiedenis der Christelijke Kerk, in tafereelen. Eerste Deel. Eerste tijdvak. Met platen. Te Amsterdam, bij G. Portielje. 1852. In gr. form. 328 bl. Bij inteekening f 6-60; buiten inteekening f 7-40.

Onze tijd onderscheidt zich gunstig door eene vrij algemeene zucht om de uit- en inwendige geschiedenis der Christelijke Kerk te leeren kennen, en de Heer portielje is haar op eene uitmuntende en zeer doeltreffende wijze te gemoet gekomen. Op zijne uitnoodiging hebben een twaalftal bekwame en beroemde mannen de stift der historie voor het aangekondigde werk opgevat. Het Eerste Deel dat voor ons ligt, bevat negentien tafereelen, wier inhoud wij kortelijk zullen opgeven. Omtrent het plan, den aard en de strekking van het werk zegt de Hoogleeraar moll in de Inleiding het volgende:
‘Hier zal men mededeeling en verklaring vinden van de wording, de lotgevallen en verschillende toestanden der Kerk, gedurende de eeuwen, die voorbijgingen; maar eene mededeeling en verklaring, die, hoezeer ontleend aan de wetenschap der geleerden, geschieden zal in vormen, welke voor elk eenigzins beschaafde, wien het niet aan belangstelling ontbreekt, bruikbaar zijn. Doet het woord “tafereelen” eene reeks van afzonderlijke schetsen verwachten, waarin de voornaamste verschijnselen van het verledene, zooveel de natuur der verschillende stoffen het zal toelaten, tot aanschouwelijke beelden worden gegroepeerd, die schetsen zullen geenszins zonder eenigen zamenhang nevens elkander worden geplaatst, maar in zulken getale en zulke orde, dat de lezer tot een geleidelijk, en, in zekeren zin, volledig overzigt worde gevoerd van de gansche Kerkgeschiedenis, en vooral van datgene uit ieder harer tijdvakken, waarvan de kennis voor des Christens geloof en leven het belangrijkst mag worden geacht.
De beginselen, door welke de stellers zich in hun schrijven wenschen te laten besturen, zijn bovenal: liefde voor christus, waardoor zij gedrongen moeten worden, om die merkwaardige verschijnselen op het gebied der geschiedenis, welke het

{==146==} {>>pagina-aanduiding<<}
krachtigst van des Heilands heerlijkheid getuigen, met heiligen eerbied op den voorgrond te plaatsen en het levendigst te schilderen; liefde voor de waarheid, welke met die voor christus zoo naauw verbonden is, en eischt, dat men bij het verhaal van het gebeurde naar de hoogste trouw streve, en zich wachte voor alle ligtzinnige mededeeling en beoordeeling; liefde voor de broeders en zusters, die, geloovende, dat de gemeenschap der Heiligen ons zoowel aan de vroegere Christenheid als aan hare tegenwoordige en toekomstige geslachten verbindt, met warme belangstelling terugwijst op de vaderen, opdat de kinderen, door hun voorbeeld onderwezen, vertroost en geheiligd worden. Zoo zij, naar deze beginselen werkende, hunnen arbeid in de huisgezinnen hunner medechristenen met eenige belangstelling zien ontvangen, durven zij ook iets goeds hopen van deze “tafereelen”: dat zij de kennis van christus en van de beteekenis Zijner verschijning in de wereld bij velen zullen uitbreiden, de bewustheid aangaande het wezen en de bestemming der Kerk verhelderen, de liefde tot haar en haren Heer versterkende gezegende werking des Christendoms op de menschheid doen waarderen, de deugden en dwalingen, die tot het geloof en leven van vroegere tijden behoorden, leeren navolgen en vermijden.’
Op deze Inleiding, in welke ook de titelprent wordt opgehelderd, volgt het eerste tafereel, waarin de Heer brave den toestand schetst der Heiden-wereld bij de invoering van het Christendom. De lezing van dit stuk heeft den wensch bij ons verlevendigd, dat iemand zich moge aangorden om ook eens van het eigenlijke volksleven onder de heidenen vóór de invoering der Evangelie-leer een tafereel op te hangen. Misschien zouden plautus en terentius, cicero's brieven, en sommige stukken van de Latijnsche dichters daar bouwstof toe kunnen leveren. Bulwer heeft er in zijne ‘laatste dagen van Pompeji’ romantisch reeds aan gearbeid. Tot hiertoe kennen wij 't anders alleen uit verstrooide gezegden en uit onvolkomen schetsen van de zeden en gebruiken aan 't Romeinsch Keizerlijk hof en in de verblijven der aanzienlijken; meestal nog geschreven door eene vijandige hand of met spottende partijdigheid.
In het tweede tafereel vertoont de Heer ter haar den ondergang van den Joodschen Staat; den schrikkelijken val van

{==147==} {>>pagina-aanduiding<<}
Jeruzalem en zijnen tempel. Het werk is den begaafden dichter en stijlist volkomen waardig, en wordt door eene fraaije plaat opgeluisterd.
Professor domela nieuwenhuis behandelt de laatste lotgevallen der Apostelen, en hunne geschriften en meest beroemde leerlingen. De levendigheid van dit tafereel heeft te meer verdienste, omdat de onderwerpen zoo weinig tafereelmatigs aanbieden, en de Schrijver zich toch wijselijk onthouden heeft van romantische inkleeding. Vele lezers echter zal hij verheugd hebben, met zijne mededeeling uit de Apocryfe Evangeliën en de Apostolische Vaderen.
Het vierde stuk is geen tafereel, maar toch zijne plaats in alle opzigten waardig. Wij zijn er den Heer veth erkentelijk voor, als voor eene verrassing op welke niet gerekend was. Het wèl uitgewerkte opstel handelt over de oudste vertalingen des Bijbels. Wij gelooven, dat de Schrijver niet te vergeefs hoopt: ‘den lezers de overtuiging gegeven te hebben, dat in de oudste bijbelvertalingen eene belangrijke bijdrage gevonden wordt, zoo wel voor de kennis van den geest als van de uitbreiding der eerste Kerk.’
Het vijfde tafereel, van Prof. roijaards, geeft in een kort bestek een veelomvattend verhaal van de uitbreiding der Kerk, met eene voorafgaande kernvolle beschouwing; hoe het Christendom de Godsdienst der menschheid zijn kon. De Schrijver vraagt: ‘hoedanig was in algemeene trekken de zegevierende gang van het Christendom over de aarde?’ Wij volgen in het antwoord den ervaren gids met belangstelling en erkennen met hem, dat het dikwerf hoogst moeijelijk is het historische van de Sage te onderscheiden. Toch, hoe veel donkers hier besta, blijft het een wonder in onze oogen, dat het Christendom, zoo spoedig, heinde en verre, veroveringen heeft kunnen maken, zonder geschraagd te worden door eenigen persoonlijken invloed van hen die 't verkondigden. Men kan niet anders zeggen, dan: ‘'t is van den Heere geschied!’ - Een genoegen zou 't ons zijn geweest te vernemen op welken grond de Hoogleeraar den Apostel petrus, na het gezigt te Joppe, naar Europa laat oversteken en te Filippi den standaard van het kruis planten. Van paulus is 't in de Handelingen der Apostelen gemeld; doch niet van petrus, dien men kort na het gemelde gezigt, in de gevangenis te Jeruzalem ontmoet. -
{==148==} {>>pagina-aanduiding<<}
Eene voortreffelijke kaart van 't Romeinsche Keizerrijk maakt voor den lezer den weg der uitbreiding van het Christendom in de eerste drie eeuwen aanschouwelijk.
Prof. kist schildert in het zesde tafereel de vervolgingen door de belijders van jezus in dit tijdperk ondergaan. Eerst de verdelging door de Joden, doch met voorbijgang van 't geen zij na den val van Jeruzalem, vooral bij de verschrikkelijke beweging onder bar cocheba, tot verdelging der Christenen beproefd en gedaan hebben. Ruimer plaats geeft hij aan de vervolging door de Romeinen; met aanwijzing van de bron waaruit zij ontsproot. Het komt ons echter voor, dat bij de vermelding van het bijgeloof des volks méér moest uitkomen hoe in dat bijgeloof, in dat krampachtig streven naar waarheid en gemoedsvrede, hetwelk met duistere zelfbewustheid een toevlugt zocht bij vreemde, vooral bij Chaldeeuwsche en Egyptische priesterdienst en in Magische middelen, de laatste stuiptrekkingen van 't stervend Heidendom zich openbaarden in die blinde woede tegen het Christendom, dat zijnen dood kwam bespoedigen. Met levendige kleuren worden de groote vervolgingen geschilderd. Dit tafereel is een toonbeeld van de onmagt der gewápende logen zelfs, tegen de kracht der schier weerlooze waarheid, en van de zekerheid van des Heeren woord: ‘de poorten der hel zullen mijne Kerk niet overweldigen.’ - Wij danken den Hoogleeraar voor den belangrijken arbeid, en beschouwen 't als eene uitdrukking zijner penne ontvallen, wanneer hij (bl. 96) zegt, dat ‘het voorgevoel van den Heer beantwoord werd enz.’ - De Heer toch wist wat er geschieden zoude. Het was geen onbestemd voorgevoel waarmede Hij van Zijn dood en opstanding sprak, en het lot van Jeruzalem voorspelde. Alleen de kortzigtige mensch wordt somwijlen bestuurd door hetgeen wij voorgevoel noemen. - Dit tafereel is verrijkt met eene plaat, voorstellende eene godsdienstoefening in de Catacomben, en met eene
archeologische verklaring van Prof. moll.
Van diens begaafde hand is ook eene welsprekende voorstelling van ignatius' marteldood te Rome. De Heer moll heeft van de overlevering zeer gelukkig gebruik gemaakt, om deze schilderij te stofféren. Niet minder belangrijk is ook het tafereel betreffende polycarpus. De Schrijver handelt ook kortelijk over het geschil wegens den tijd der viering van 't

{==149==} {>>pagina-aanduiding<<}
Paaschfeest: een geschil veel belangrijker dan men oppervlakkig wel denkt; want het werd gevoerd tusschen het gebonden Joodsch en het vrije Christelijke beginsel: het eerste door het Oosten, het andere door het Westen voorgestaan. Aandoenlijk is het uiteinde beschreven van den man die eene dienst van zes-en-tachtig jaren met den vuurdood bezegelde. De fabel zegt, dat de feniks zich een brandstapel bouwt, en uit den vuurgloed verjongd opstijgt. Zulk een brandstapel bouwde de Romeinsche Proconsul voor den feniks der Christelijke Kerk, en de geest van den honderdjarigen grijsaard steeg er, als een seraf met eeuwige jeugd, klapwiekend van ten hemel.
Ook in de twee volgende tafereelen wordt de overwinning des geloofs geteekend, zoo als het folteringen verduurde, de aanvallen van tijgers en stieren braveerde, en in den vuurgloed niet bezweek. Prof. hofstede de groot schetst in het algemeen het lijden der Gemeenten te Lyon en te Vienne, en verhoogt de waarde van zijn werk door eene vertaling en geschiedkundige opheldering van den onvergetelijken brief der Lyonsche Gemeente.
De heldendood van de dienstmaagd blandina te Vienne, van perpetua, eene vrouw van aanzienlijken huize, en van de slavin felicitas, wordt zieltreffend door ter haar beschreven. Ook bij dit tafereel is eene fraaije plaat gevoegd, vol aangrijpende uitdrukking en gloed. Wie zou er gevoelloos kunnen blijven, bij zulk een blik op de vriendinnen des Heeren, die méér moed hebben betoond, dan een krijgsman noodig heeft, om onder bedwelmend kanongebulder den dood te gemoet te rennen. Heerlijke aansporing voor onze huismoeders, om, worden zij al niet geroepen gelijk blandina, perpetua en felicitas om voor den Heiland te sterven, ten minste voor Hem te leven gelijk maria en martha!
Het tiende tafereel, met groote bescheidenheid een ‘beknopt overzigt’ genoemd, betreft de Apologeten, verweerders van den Christelijken naam. De Heer van oosterzee heeft het zijner waardig behandeld. De taak was niet gemakkelijk: in weinig bladzijden een zoo veel omvattend onderwerp zaâm te prangen, en wel zóó, dat ook het niet wetenschappelijke gedeelte des publieks 't kunne lezen met vrucht. Beiden is den rijkbegaafden Schrijver uitmuntend gelukt. Eene vergelijking

{==150==} {>>pagina-aanduiding<<}
van justinus den Martelaar met minutius felix geeft hem aanleiding tot eene schets van het karakter en beginsel der eerste Apologiën of Verweerschriften; voor welke inzonderheid wij hem onzen dank toebrengen.
Het elfde tafereel, dat wij, even als het voorgaande en volgende, eene beschouwing zouden noemen, heeft de Alexandrijnsche school en de zegepraal der Christelijke letterkunde tot onderwerp. Prof. rooijaards toont ook hier, dat hij waardig is de Nederlandsche neander te heeten. Door de Alexandrijnsche school, in betrekking tot de Christelijke Theologie, verstaat hij niet alleen degenen die aan haar hoofd stonden, maar ook hen, die daar gevormd zijn: in het algemeen dus de Alexandrijnsche Theologie, welke haar middelpunt vond in de Catachetenschool en van dáár zich wijd en zijd verspreidde. Hij vestigt den blik op hare lotgevallen, maakt den lezer met pantaenas, clemens, origenes en heraclas bekend, en schetst haar eigenaardig karakter en haren invloed als de eerste Akademie van Christelijke Godgeleerdheid, de eerste kweekschool waar Bijbelkennis en Evangelieleer vereenigd werden met wijsbegeerte, kritiek en ascetische theologie. Wij hebben geen lof genoeg voor de duidelijkheid, waarmede de Hoogleeraar den aard en het wezen dier Godgeleerde inrigting heeft voorgesteld. Hij laat haar regt wedervaren, waar zij aanspraak heeft op lof, doch ziet hare eenzijdige rigting en bedenkelijke strekking niet over 't hoofd.
De zamenstelling van deze beschouwingen heeft ongetwijfeld meer dan gewone inspanning gekost, maar zij konden en mogten niet achterwege blijven. Wil men de Christelijke Kerk leeren kennen, dan dient men te weten, wat er in haar beleden is. De Schrijvers dier beschouwingen toonen overigens, dat zij de gave bezitten om afgetrokken denkbeelden in populaire vormen te gieten.
De Heer tideman maakt ons bekend met de afwijkende meeningen en Kerkelijke twisten in de eerste drie eeuwen. Hij geeft een passenden sleutel tot verklaring van menig geschil, dat den oppervlakkigen beschouwer met verbazing vervult. Eerst beschouwt hij de Joodsch- daarna de Heidensch-Christelijke afwijkingen, en van deze laatsten eerst die van Griekschen, daarna die van Oosterschen oorsprong. Als hij de afwijkingen aanwijst onder de voormalige Joden, erkent men

{==151==} {>>pagina-aanduiding<<}
gaarne dat waarheid en dwaling bij hen te zamen opgroeiden en iets wanstaltigs, eene soort van Ebeonitisme ten voorschijn bragten. De Germaansche theologen kunnen op speculatieve wijsheid roemen, doch het ware te wenschen, dat zij van de Hollandsche theologanten geleerd hadden de verschijnselen te beschouwen zoo als die zijn. Zij zouden dan niet zich hebben laten verleiden, om op een uitwas van den Christelijken levensboom de historie van het Christendom te enten. - Vooral is de Schrijver geslaagd in de voorstelling der Heidensch-Christelijke afwijkingen. Het idé van cerinthus is inderdaad de grondtype van het Gnosticisme. De eigenlijke waarde dier wetenschap, die zich toen deed gelden, even vermetel als zij tegenwoordig, zonder het Evangelie behoorlijk te kennen, zich boven de Openbaring van God in christus verheft, doet hij in cerinthus zeer juist uitkomen.
Even beknopt stelt hij de ingewikkelde stelsels voor van valentinus-basilides, saturninus en marcion, en gaat dan over tot het Manicheïsme, genoemd naar mani, die de volgelingen van zoroaster, brahma en buddha met die van christus in ééne godsdienst wilde vereenigen. Kortelijk wordt ook nog van de Montanistische opgewondenheid gewag gemaakt. De Schrijver eindigt met eene vergelijking dier afwijkende meeningen met die van volgende eeuwen tot op onze dagen. - Het is ons niet heel duidelijk, wáárin het Protestantisme herinneren kan aan het streven van marcion, afgescheiden van zijne bijzondere stellingen. Wat blijft er van marcions individualiteit over, als men zijne bijzondere stellingen wegneemt?
Prof. moll schetst ‘de Gemeente en Kerk’: hoe, namelijk, de gemeenten, die gezelschappen van Evangeliebelijders, in den aanvang, hoewel gelijkvormig wat hunne genootschappelijke inrigting betreft, onafhankelijk nevens elkander bestonden; hoe zij door velerlei oorzaken en omstandigheden allengs zamensmolten tot ééne zedelijk-godsdienstige maatschappij, ééne algemeene kerk, één ligchaam, waarvan de deelen ook door uitwendige banden vereenigd waren. Met uitstekend genoegen hebben wij dit stuk gelezen. Alleen is 't ons nog niet duidelijk, dat reeds de Apostelen - die zich bepaaldelijk naar de Synogale inrigting voegden - van de Attische Staatshuishouding den naam van bisschoppen, ‘opzieners’ zouden ontleend hebben. Zoo bevreemde 't ons ook eenigermate, niets

{==152==} {>>pagina-aanduiding<<}
vermeld te vinden van de Evangelisten, als rondgaande Evangeliepredikers, en van de Evangelieverkondiging in de eerste gemeenten.
De Hoogleeraar hofstede de groot handelt over de Kerkelijke tucht: een kiesch punt, en gansch geen tafereelmatig onderwerp; of er moeten groepen bij geschilderd worden, als die van Keizer theodosius, aan het kerkportaal van Milaan door ambrosius geweerd. De Schrijver geeft eerst geschiedkundige bijzonderheden, die den gang der denkbeelden bij de eerste Christenen voor oogen stellen. Daarna trekt hij tot ééne beschouwing zamen, hoedanig de tucht der oude Kerk was in bedoeling, omvang, vorm, uitwerking en waarde. Zijne bijdrage verdient ernstige aanbeveling bij elk, die over de waarde, het gebruik en het nut van de Kerkelijke tucht nadenkt. Wij zijn het eens met het gezegde aan het slot: ‘Over het geheel is het eene erge dwaling, dat tucht de éénheid der Kerk zou kunnen bewaren. De tuchtmeester is een soort van heelmeester, die wonden zoekt te genezen en ongeneeslijke leden afsnijdt. Maar kan nu de heelmeester de gezondheid bewaren? Hij kan alleen erge kwalen wegnemen en met verlies van bedorven lidmaten het ligchaam behouden. De regte bewaarder der gezondheid is de vader, die goede spijze én in de regte mate én op de regte wijze toedeelt. - Zoo worde ook in de Christelijke Kerk bovenal vaderlijke zorg gevonden voor de leden der gemeente, om te werken door onderwijs, raad, opbeuring en teregtbrenging, uit innerlijke liefde ontsproten. Dan zal de Kerkelijke tucht, om het kwade te bestraffen of af te snijden, hoe langer hoe minder noodig zijn, dewijl er gaande weg minder kwaad zal worden gevonden.’
De Eerw. van oosterzee heeft ook nog, in het vijftiende tafereel, een keurig beeld geleverd van de zorg der eerste Gemeenten voor hare catachumenen, en van de wijze waarop dezen door den Heiligen Doop in haren schoot werden opgenomen. Wij lazen dit werk met eenige bewondering, en merken slechts aan, dat wie over de waarde of onwaarde van den kinderdoop wille schrijven, aandachtig dient na te lezen wat van oosterzee deswege denkt, en er mede te vergelijken wat neander over dit onderwerp zegt in zijnen chrysostomus, II, 21.
Op dit tafereel volgt het zestiende, van Prof. domela nieuwen-
{==153==} {>>pagina-aanduiding<<}
huis, over de openbare Godsdienstoefening. De Schrijver herinnert de plaats waar de geloovigen vergaderden, de tijden waarop zij bijeenkwamen, en de handelingen waarmede zij zich dan bezig hielden. Hier wordt omtrent de gemeenschappelijke Godsvereering, den oorsprong der hooge feesten veel opgehelderd, en ook aangevuld wat in het dertiende tafereel niet kon opgenomen worden. Wij vinden 't jammer, dat de plaat der Godsdienstoefening in de Catacomben niet hier is geplaatst. Dat zij hier behoorde blijkt ook daaruit dat de Schrijver er naar verwijst.
De Eerw. van der pot heeft den bundel verrijkt met eene menschkundige voorstelling van de beoefening der onthouding, zoo als die weldra in 't leven trad en waar het Monnikenwezen uit is ontsproten. Eene plaat, antonius, den vader der monniken voorstellende, geeft den held te aanschouwen, die misleid door eene eenzijdige opvatting der Evangelische voorschriften, heiliger dan heilig wilde zijn, doch zich daarin van de Farizeën onderscheidde, dat hij er alles voor opöfferde wat den mensch in de Maatschappij en in het huiselijk leven 't meest dierbaar is. Wij beklagen zijne dwaling, maar eerbiedigen zijn beginsel, en bewonderen zijn moed en volharding.
In het achttiende tafereel schetst Prof. domela nieuwenhuis met fiksche trekken het huiselijk leven der Christenen, zoo als dat door het Evangelie gereinigd en geheiligd werd. 't Is een bevallig tafereel, met eene fraaije plaat van de oude Christelijke zinnebeelden, die door Prof. moll worden toegelicht.
In eene fijnbewerkte schilderij wordt het Maatschappelijk leven der eerste Christenen in dit tijdperk voorgesteld door den Eerw. beets. Eene heilige geestdrift heeft des Dichters hand bestuurd, niet om fantastische schijnbeelden, maar om de werkelijkheid en het leven voor den geest te roepen. En waarlijk, als hij cyppanus, een discipel van jezus, wakende bij het bed van een doodkranken vijand, in de gemeente van christus te Karthago den dood bestrijdende, en de groote stad van den pestädem reinigende voorstelt, mag hij dan niet vragen: of zij ons niet op eene treffende wijze den geest en de taak des Christendoms verzinnelijken, te midden van een zondig, verdorven, onder zijne ellenden bezwijkend menschdom?
Zoo zijn wij als langs een weg van bloemen aan 't einde

{==154==} {>>pagina-aanduiding<<}
van het Eerste Deel gekomen. Aan het twaalftal arbeiders in dezen-uitgestrekten wijnberg komt de lof toe, dat zij edele ranken hebben geplant, die rijke vruchten belooven. Het is eene vreugde te zien, hoe mannen, die speculatief ver uit elkander loopen, elkander de hand reiken, waar gezamenlijken arbeid op den akker des Heeren wordt noodig geacht. Hun werk beveelt zich aan door waarheid in de stof, en waardigheid in den vorm; door helderheid in aanschouwing, en bevalligheid van voorstelling.
De wakkere Uitgever verdient allen lof voor dit werk en voor de uitvoering. Wij bevelen het in alle opzigten en met nadruk aan. Het is geschikt voor geletterden en ongeletterden. De jeugdige beoefenaar der Kerk-geschiedenis bestudere het vooral. Wil hij, om iets te noemen, het Gnosticisme en het Manicheïsme leeren kennen, bij wien kan hij zijn weetlust beter voldoen dan bij neander? Maar wil hij dezen diepzinnigen denker goed verstaan, dan leze hij vooraf het tafereel van tideman. Hetzelfde geldt ook voor de Alexandrijnsche School.
De deelneming is gemakkelijk gemaakt, daar het werk in Afleveringen verschijnt. Het vel druks wordt tegen tien, en elke plaat tegen dertig à vijf-en-dertig cents berekend. Een vijfde gedeelte ziet nu het licht. Wij wenschen dit hoogst belangrijk en nuttig werk de ondersteuning toe van wèlverdienden algemeenen bijval, en hopen dat het twaalftal medearbeiders zijne taak ten einde toe moge volbrengen, en elk hunner daartoe gespaard moge worden voor den werkkring, waarin hij met zoo veel zegen werkzaam is.

Woorden uit den Bijbel met anti-Jezuïtische en andere aanteekeningen; gevolgd door den tekst en de vertaling van het: Summarium Constitutionum, quoe ad spiritualem Jesuitarum institutionem pertinent, en der: reguloe communes societatis Jesu. Te Amsterdam, bij H. Höveker. 1852. In gr. 8vo. XXXII en 327 bl. f 1-50.

Een allerzonderlingst boek, waarmede wij onze lezers eenigermate bekend moeten maken, omdat het ons ter beoordeeling is toegezonden.
In de Voorrede noemt de Schrijver, die zijnen naam ver-
{==155==} {>>pagina-aanduiding<<}
zwijgt, zich een medezondaar, die, geloovig uitziende naar de zaligheid, welke in jezus christus is weggelegd, uit den Bijbel, de bron des eeuwigen levens, overvloedige vertroosting heeft geput. Hij betuigt een ‘voorstander te zijn van wezenlijke vooruitgang en verlichting’; maar desniettemin te verwerpen, wat er onder die leuze in de laatste jaren al gepredikt is. Daarover uitweidende, verklaart hij niet enkel het ongeloof, maar ook het driesche (sic!) bijgeloof der Pauselijke Kerk te moeten bestrijden, en raakt dan, naar aanleiding van eene brochure: de Jezuïten, in 1851 te Amsterdam verschenen, aan het verward bespreken van allerlei verschijnselen, die zich te dezen opzigte in onze dagen en vroeger hebben opgedaan, en vaart hevig uit tegen den Heer alberdingk thijm. Hij legt daarbij tevens eene niet gewone kennis van velerlei geschieden letterkundige bijzonderheden, tot de Jezuïten betrekkelijk, aan den dag; maar bekommert zich volstrekt niet over de orde en den zamenhang, waarin hij ze voordraagt, en mengt het een wonderbaar door het ander. Eindelijk karakteriseert hij het werk, hier aangeboden, en het doel, dat hij daarmede beoogt, maar raakt, sprekende over zijne ‘anti-Jezuïtische aanteekeningen’, al weder aan 't uitweiden over allerlei; ontschuldigt den scherpen toon, die daarin heerscht, en zegt: ‘welligt meer dan anderen in de gelegenheid te zijn geweest, om de woelingen en ongeregtigheden van de Jezuïten en hunne handlangers gade te slaan.’ Aan deze zeer breede Voorrede is eene korte inhoudsopgave toegevoegd.
En wat behelst nu dit lijvig boekdeel? De eigenlijke tekst, die daarvan echter slechts een klein gedeelte uitmaakt, levert een zonderling zamenstel van Bijbelplaatsen, die in doorloopende rede zijn aaneengeregen; nu en dan met een enkel woord van den Schrijver, ten behoeve van den zamenhang, daar tusschen. Soms is er ook iets uit de Apokryfe boeken ontleend. Hij beweert, dat die teksten ‘door die zamenvoeging hunnen oorspronkelijken zin niet verloren hebben, maar veeleer door onderling verband verduidelijkt worden.’ En meent nu, op grond daarvan, dat hier ‘geene vleeschelijke wijsheid’ wordt aangetroffen, maar ‘onvervalschte melk en vaste spijze, waarmede de heilbegeerige zijnen geestelijken honger en dorst overvloedig kan bevredigen.’ Wij geven hiervan eene en andere proeve en laten dan het oordeel over aan den verstandigen

{==156==} {>>pagina-aanduiding<<}
lezer. Van de Boeken des O. en N. Testaments wordt o.a. gezegd, dat zij zijn ‘de borsten der vertroostingen, jes. lxvi: 11’, waaruit de ‘redelijke en onvervalschte melk’ des Evangelies, 1 petr. ii: 2, gezogen wordt, ‘de balsem uit Gilead, jer. viii: 22, om te verbinden de gebrokenen van harte, jes. lxi: 1.’ Voor de leer der Drieëenheid worden niet slechts bijgebragt 1 joh. v: 7 en andere, maar ook Gen. i: 26, iii: 22, xi: 7, xx: 13, jos. xxiv: 19, jes. liv: 5, Exod. xv: 2, jes. vi: 3 enz. Ook de vóórbeschikking of praedestinatie wordt stelselmatig bewezen met plaatsen, meerendeels uit het O.T. en zelfs aan jezus sirach ontleend. En het geheele boek, dat de zedepligten zoowel als de geloofswaarheden behandelt, vertoont een bont mengsel van allerlei zaamgeraapte en uit hun verband gerukte Bijbelwoorden, die op den klank af worden aangehaald, zonder dat, op zeer enkele uitzonderingen na, eenige poging wordt aangewend, om ze te verklaren. Op zulk eene wijze kan men willekeurig de grootste dwaasheden met het schijnbaar gezag der Schrift bevestigen. Wij herinneren ons daarbij, hoe iemand daarvan eene geestige proeve gaf door te zeggen: ‘er staat geschreven: ‘judas ging heên en verworgde zich zelven’ en ‘gij dan, doe desgelijks!’ Reeds dit bewijst, hoe men langs dien weg heiligschennis pleegt en Gods Woord prijsgeeft aan ligtzinnige spotternij. Wanneer zal men toch ophouden, den kostelijken Bijbel door zulk een bedrijf te misbruiken en Hém smaadheid aan te doen, die dat onwaardeerbaar geschenk ons gaf, opdat wij er
winste meê zouden doen voor onze zielen? Wanneer zal men leeren begrijpen, dat wij geroepen zijn, om dienstknechten te zijn niet der letter, maar des geestes? Van den Schrijver vreezen wij, dat hij niet ligt zal terugkeeren van zijnen schadelijken weg, waarop hij O. en N. Verbond, Wet en Evangelie, Gods Woord en H. Schrift dooreenhaspelt en vermengt. Maar och! mogt zijn voorbeeld anderen nog tijdig de oogen openen of hun tot waarschuwing verstrekken, opdat zij niet met hem van de waarheid afdwalen! Ons is het hier bij vernieuwing gebleken, dat de natuurlijke mensch de dingen niet verstaat, die des Geestes Gods zijn. Sapienti sat!
Aan den eigenlijken tekst nu, waarvan wij den inhoud eenigermate aangeduid hebben, zijn velerlei breedvoerige, klein gedrukte aanteekeningen toegevoegd, soms van eenige blad-
{==157==} {>>pagina-aanduiding<<}
zijden lang en meerendeels van anti-Jezuïtischen inhoud. Zij bevatten velerlei uittreksels uit Jezuïtische geschriften, die zoowel in het Latijn als, vertaald, in het Hollandsch worden medegedeeld, en soms bijzonderheden bevatten, die in onze dagen wel mogen herinnerd worden. Wij hebben hier 's mans belezenheid weder bewonderd, maar tevens ruime stof gevonden, om ons te verbazen over de verwarde zamenvoeging van allerlei. Het boek is daardoor, meenen wij, onbruikbaar geworden, en weinigen zullen genegen zijn, zich de moeite te getroosten om er het goede en bruikbare, dat zelden op zijne plaats staat, uit op te visschen. Hoe is het mogelijk, vroegen wij gedurig ons-zelven, dat iemand zulk een amalgama van vreemdsoortige bestanddeelen bijeenbrengen en voor de drukpers bestemmen, en daarvoor een uitgever vinden kan. Een Godgeleerden ware dat, onzes inziens, volstrekt onmogelijk. Wij meenen hier het geschrift voor ons te hebben van een orthodoxen, anti-Jezuïtischen Jurist, zoo als er in onze dagen hier en daar gevonden worden.
Ten slotte één verzoek. Indien iemand meenen mogt, dat wij, door vóóringenomenheid misleid, te sterk gesproken en te ongunstig geoordeeld hebben, hij schaffe het boek zich aan en wijze ons te regt!
s.




Joannes de Dooper, geschetst in zijn leven en werken. Door G.E.W. de Wijs, Predikant te Schoonhoven. Te Schoonhoven, bij S.E. van Nooten. 1852. In gr. 8vo. VIII en 331 bl. f 3-25.

Met belangstelling namen wij deze monographie, zoodra zij in het licht verschenen was, in handen. Het onderwerp, daarin behandeld, kwam ons in hooge mate belangrijk voor, en de gunstig bekende naam van den Schrijver strekte ons ten waarborg voor de deugdelijkheid van den inhoud. In onze goede verwachting zijn wij dan ook niet beschaamd geworden. En zijn andere tijdschriften ons reeds vóór geweest in de aankondiging van dit geschrift, wij wenschen bij geen der vroegere beoordeelaars achter te staan, waar het de waardeering geldt van eenen arbeid, die aanspraak heeft op onzen lof en dank.
Bekend is het Leesboek over Joannes den Dooper, ten jare 1801 door den Goudschen Predikant krom uitgegeven: ‘een

{==158==} {>>pagina-aanduiding<<}
boek’ - zoo schrijft de wijs (bl. 12) - ‘gewis nog in veler handen en dat, hoewel er sedert de uitgave bijkans eene halve eeuw is verloopen, wegens de heldere Evangelie-kennis, die er in doorstraalt, de diepe blikken, die het doet vestigen in het karakter en de werkzaamheid des Doopers, en den gemoedelijken toon, waarop het de waarheden van het Koningrijk Gods, juist van het standpunt hetwelk hij die ze voordroeg heeft ingenomen, den lezer voorstelt, ze toepast en overbrengt, en daaruit gevolgen afleidt voor het Christelijk leven van het hoogste belang - nog steeds onbetwistbare waarde behoudt. Nogtans’ - zoo vervolgt hij - ‘bij den voortgang der wetenschap en de magtige bewegingen, die er sedert op het gebied der godgeleerdheid in het algemeen, en omtrent de behandeling der Evangelie-geschiedenis in het bijzonder hebben plaats gehad; na de heftige aanvallen der nieuwe kritiek ook tegen dit gedeelte der geschiedenis gerigt, voldoet eene biographie als die van den verdienstelijken krom niet meer geheel aan de behoeften en eischen van ons beschaafd godsdienstig publiek, dat aan die bewegingen niet geheel vreemd is gebleven, en gewoon is geworden, zich meer en meer met de geschillen der godgeleerden te zien bekend maken.’ In deze twee volzinnen is zoowel het plan van den Schrijver als zijne verhouding tot den vroegeren arbeid van den Eerw. krom duidelijk genoeg blootgelegd. En ofschoon hij zijn geschrift niet bepaald voor Godgeleerden heeft willen bestemmen, het valt toch in het oog, dat hij, even als zijn voorganger, schrijvende voor een grooter publiek, gemeend heeft zich te moeten plaatsen op de hoogte der tegenwoordige wetenschap.
Het is alzoo eene wetenschappelijke bearbeiding van johannes den Dooper in zijn leven en werken, die wij hier in populairen vorm ontvangen, op het gevaar af, dat hieruit iets tweeslachtigs ontsta, voor den eenen te hoog, en te oppervlakkig voor den ander'. Aan dat gevaar schijnt ons echter de Schrijver grootendeels ontkomen te zijn. Terwijl zijn geschrift de bevatting van beschaafde, wèl ontwikkelde Christenen niet te boven gaat, zal ook de Godgeleerde het met belangstelling lezen en zich met ons over de uitgave verblijden, al mogt het ook zijn, dat hij hier en daar eene andere meening ware toegedaan. Zóó althans is het ons en anderen gegaan.
Eene vrij uitvoerige Inleiding gaat vooraf (bl. 1-25), die

{==159==} {>>pagina-aanduiding<<}
wij - waarom het verzwegen? - veel beknopter hadden gewenscht. Hoe zeer zij ons ten bewijze verstrekt, dat de wijs niet illotis manibus, maar na ernstige en gestrenge voorbereiding de Evangelische verhalen over johannes den Dooper heeft ter hand genomen; veel van hetgeen daarin gezegd of aangestipt wordt, had, onzes inziens, zonder schade kunnen achterwege blijven. Ook is de uitvoerigheid, die hier heerscht, van dien aard, dat zij het doel der Inleiding, om den lezer gunstig te stemmen voor hetgeen er verder volgen zal, eenigermate in den weg staat. Er maakte zich, onder het lezen, zekere geheime vreeze van ons meester, of wij niet misschien zouden te leur gesteld worden in onze verwachting. Die vreeze, die eerst allengs geweken is, werd, wij komen er gaarne openlijk voor uit, bij de uitkomst volkomen beschaamd. Maar bij vernieuwing bleek ons toch, hoe veel er voor den eersten indruk afhangt van eene wèlgeschrevene Inleiding.
Aan volledigheid ontbreekt het niet. De Schrijver heeft in zijn onderzoek alles opgenomen, wat op johannes den Dooper betrekking heeft, en wij weten ons geene enkele bijzonderheid te herinneren, die hij zou zijn voorbijgegaan, uitgezonderd alleen de latere Johannes-Christenen of Sabiërs; waaromtrent hij aan het einde, bij gemis van de noodige bronnen, het stilzwijgen bewaart, met de belofte echter, om daarop bij gelegenheid later terug te komen. In de verdeeling der stof is hij oordeelkundig te werk gegaan. Eerst heeft hij de berigten verzameld aangaande johannes den Dooper vóór zijne openbare werkzaamheid, en brengt daarbij de godspraken des O. Verbonds aangaande den Wegbereider van den Messias, den toestand der Joden ten tijde van johannes den Dooper, de aankondiging zijner geboorte, zijne geboorte-zelve en zijne jeugd en vorming ter sprake. Daarna schetst hij zijne openbare werkzaamheid, vóór dat jezus in het openbaar was verschenen, en handelt daarbij over zijne profetische roeping en optrede, stelt hem voor, predikende in de woestijn, beschrijft zijnen doop en de indrukken, die hij bij het volk te weeg bragt, en gewaagt van zijne leerlingen. Ten derde komt zijne werkzaamheid ter sprake, zoo als hij die bij en na de openlijke verschijning van jezus heeft voortgezet, waarbij hij den doop van jezus in de Jordaan behandelt, de getuigenissen verklaart, door johannes aangaande den christus afgelegd en de voortzetting

{==160==} {>>pagina-aanduiding<<}
zijner werkzaamheid, na het openlijk optreden van jezus, die in den eersten opslag bevreemding wekt, nader beoordeelt. Ten slotte beschrijft hij het laatste tijdperk en einde van het leven des Doopers, nadat hij in zijne openbare werkzaamheid is gestuit geworden, waartoe zijne gevangenneming, zijn verblijf in den kerker, de zending van twee zijner leerlingen tot jezus, het oordeel van jezus over hem, zijn levensëinde en zijne nagedachtenis, zoo als wij ze in de Handelingen der Apostelen vermeld vinden, behooren. De slotsom van het onderzoek staat in deze woorden opgegeven: ‘Joannes heeft in leven en werken beantwoord aan zijne bestemming, aan het doel zijner zending: hij bereidde den weg voor den Heer. En daar hij van het licht getuigde, heeft hij, naar het heerlijk Godsplan, de komst van het Koningrijk der hemelen, de zegepraal van waarheid en licht over leugen en duisternis, heeft hij het genot van vrede en zaligheid, onder de heerschappij van den christus, op aarde bevorderd.’
Terwijl wij met deze slotsom van heeler harte instemmen, kunnen wij verzekeren, dat ook de weg, langs welken die slotsom hier verkregen is, onze volkomene goedkeuring heeft weggedragen. Overal vinden wij de bewijzen van naauwgezet en bedachtzaam onderzoek, van ernstig en diep nadenken, van oordeelkundig gebruik der beste Schrijvers en uitleggers, en van opregten eerbied voor den grooten Godsgezant, wiens leven en werken hier beschreven worden. Zoo dikwijls zich vraagstukken opdoen, waaromtrent uiteenloopende gevoelens bestaan, wordt er met onpartijdigheid, en onder aanvoering van goede gronden, gekozen. De waarheid der Evangelische geschiedenis wordt, ook tegen de jongste aanvallen der bestrijders, met kracht tot in bijzonderheden verdedigd, al mogt men ook meenen, dat er over het algemeen van strauss, weisse, bruno bauer en dergelijken, wier excentriciteiten meerendeels reeds geoordeeld zijn, misschien te veel notitie genomen is. Waar zich voorts - en dit is niet zeldzaam het geval - de gelegenheid opdoet, om een nuttig woord van opwekking en waarschuwing te spreken, daar gaat zij zelden ongebruikt voorbij. En de indruk van het geheel is bevestiging in ons allerheiligst geloof, eerbiediging van Gods eeuwig wijze wegen en verhoogde ingenomenheid met den christus Gods, onzen grooten Zaligmaker en Heer, aan wien zulk een Profeet vooruitging, om Hem den weg te bereiden.

{==161==} {>>pagina-aanduiding<<}

Op grond van dit ons oordeel nemen wij de vrijheid, om de aandacht van ons godsdienstig publiek op dit belangrijk geschrift, dat den Heer de wijs tot groote eere strekt, te vestigen en het in veler handen te wenschen. Ook door het uiterlijke voorkomen beveelt het zich gunstig aan, en het is versierd met eene wèl uitgevoerde steendrukplaat, naar de bekende schilderij van den Heer kruseman.
Men zal, na deze lofspraak, niet van ons vergen, dat wij aan het einde breed zullen opgeven van de bijzonderheden, waaromtrent wij meenen zouden van den Heer de wijs te moeten verschillen. Het ligt in den aard der zaak, waar zoo vele betwistbare vraagstukken behandeld worden, dat wij het niet in alles met hem ééns kunnen zijn. Maar toch mogen wij niet verzwijgen, dat wij doorgaans tot hetzelfde resultaat zouden gekomen zijn of, na eigen onafhankelijk onderzoek, reeds gekomen waren. Alleen kunnen wij de opvatting niet deelen, hier voorgestaan, dat de Dooper, blijkens de zending van twee zijner leerlingen tot jezus en de vraag, Hem uit zijnen naam door hen gedaan, in de gevangenis aan het twijfelen zou zijn geraakt omtrent zijne, vroeger openlijk erkende, Messiaansche waardigheid. Het komt ons voor, dat dit gevoelen den grooten man noodeloos bezwaart; wat men ook bijbrenge, om zijnen twijfel te verontschuldigen. Er ware misschien méér te noemen, waaromtrent wij in kleinigheden van exegese verschillen zouden, of waar wij het onderzoek een weinig dieper zouden gewenscht hebben. Houden wij de opgave daarvan te dezer plaatse terug, toch willen wij het niet ontveinzen, dat, naar ons oordeel, de overigens goede stijl doorgaans een weinig beknopter en de volzinnen over het algemeen korter hadden kunnen zijn. Uitvoerigheid, het gevolg van zekere woordenrijkheid, is daarvan het kenmerkend karakter. Wij mogen echter ook niet vergeten, dat hier een eersteling voor ons ligt en dat het opgegeven gebrek, bij voortgezette oefening, kan verholpen worden. Het is, ofschoon ook elders reeds opgemerkt, in allen gevalle niet van dien aard, dat de innerlijke waarde van het boek er merkbaar door verminderd wordt. Nog ééne vraag: vanwaar toch op den titel en door het gansche boek heen de berispelijke spelling joannes? Bekend is het, dat de Grieksche taal
de h niet bezit en daardoor die letter, in het midden der woorden, niet weet uit te drukken.

{==162==} {>>pagina-aanduiding<<}
Maar indien Ἰωάννης, gelijk waarschijnlijk is, het Hebreeuwsche 
{== afbeelding 	==} {>>afbeelding<<}
    
 vertegenwoordigt, dan zal in onze taal de spelling johannes, die algemeen aangenomen is, wel de éénig ware zijn. En in alle andere opzigten de aangenomene spelling volgende, zien wij volstrekt niet in, met welk regt de Schrijver zich hierin eene afwijking heeft veroorloofd.
De Evangeliearbeid van een zoo bekwamen en werkzamen leeraar, als de Heer de wijs zich door dit geschrift betoont te zijn, worde in zijne tegenwoordige Gemeente bij voortduring gewaardeerd en ook elders in de Vaderlandsche Kerk niet onopmerkzaam voorbijgezien!






Het beeld van Dirk Rafelsz. Kamphuysen in de lijst van zijn' tijd, de dagen der Dordsche Synode. Door  Chonia.II Deelen. Te 's Hertogenbosch, bij Gebr. Muller. 1853. In gr. 8vo. 665 bl. Met titels en vignetten in steendruk. f 6-50.

Over den aard en het doel van dit werk laat de Schrijver zich aldus uit: ‘Het is van den aanvang af minder ons voornemen geweest om een' roman te leveren, die alleen den leeslust, of moet ik leeshonger zeggen, moest bevredigen. Ik heb den lezer op het veld der geschiedenis gevoerd, ten einde hem in de gelegenheid te stellen om daarvan les en leering op te zamelen, om daar wenk en herinnering te vinden niet hors de saison in onze dagen; op menig punt, dagen van woeling en strijd. Ik wilde een' spiegel ophangen, waarin men kon waarnemen wat ter waarschuwing, vernemen wat ter leiding en opwekking kon strekken. Daartoe achtten wij de dagen rijk, waarvan 1618 als het toppunt uitmaakt.’ Zietdaar dus, hoe wij den ‘tijd’, die ‘de lijst’ van het tafereel is, te beschouwen hebben.
Het was zeker eene gelukkige keuze, de dagen van 1618, met wat vroeger en later, eens met juistheid voor te stellen. Niet dat het ons daaraan ontbreekt: er is misschien te veel overvloed van bekookte en onbekookte schilderijen der dagen, waarin de Dordsche Synode gehouden en oldenbarneveld onthoofd werd. Doch gaat het eene mank aan oppervlakkigheid, het andere aan onvolledigheid, en het meeste taant weg, wanneer men den eisch van onpartijdigheid doet hooren: de poli-
{==163==} {>>pagina-aanduiding<<}
tieke denkwijs verkloekt veelal het theologisch oordeel, of: omgekeerd. Toch heeft een helder inzigt in den staat der zaken van dien tijd zijne hoogst belangrijke zijde; ja, 't is in onze dagen noodiger geworden dan ooit. Het is niet slechts om een historisch vraagstuk te doen, maar ook om ‘waarschuwing, leiding en opwekking.’ De spanning, die thans in den boezem der Nederlandsche Hervormde Kerk zich openbaart, heeft met de twisten der Remonstranten en contra-Remonstranten te veel overeereenkomst, dan dat die geschiedenis niet op hare plaats zon staan, als leermeesteresse der wijsheid voor het tegenwoordige en voor 't vervolg. Het is zoo: het geschil loopt thans over gansch andere punten, dan de praedestinatie en 's menschen vrijen wil; maar zoo men dieper ziet, ligt toch, ginds zoowel als hier, op den bodem de strijd van vrij onderzoek des Evangelies naar en met het Woord van God, tegenover het beginsel van gehoorzame onderwerping aan een Kerkelijk leerstelsel als zoodanig. Dáár zoo als hier vindt men aan de eene zijde: eene partij die drijft, dat de uitdrukking van hare opvatting der Christelijke waarheid volstrekt gevorderd wordt, zal men als lid - veelmeer nog als leeraar - te dulden zijn in den boezem van de Nederlandsche Hervormde Kerk; en aan den anderen kant: verzet tegen die aanmatiging, handhaving van het vrijheids-beginsel, verwijt van inconsequentie aan hen
die Romes dwangjuk verwerpen omdat het een dwangjuk is, maar tevens een anderen band eng doen sluiten om de leden, zonder anderen waarborg voor zijne deugdelijkheid, dan de bewering: dat iets waarheid is, omdat men het als zoodanig voordraagt. In de zeventiende eeuw dolf het protest tegen den geloofsdwang het onderspit, en de bovendrijvende partij vond zich gerugsteund door den arm der Staatsmagt, zóó dat menschen - aan wie eigenlijk niets anders kon ten laste gelegd worden dan dat zij niet hadden gelieven te berusten in willekeurige grondstellingen ten aanzien van diepe, theoretische, misschien meer philosophische dan theologische geloofspunten, en dat zij het protest tegen Romes voorgewende onfeilbaarheid consequent hadden doorgevoerd, - uit huis en hof werden gezet, en met gevangenis en schavot bedreigd of gestraft, en den lande uitgejaagd als schadelijk gedierte, en van plek tot plek verdreven met vrouwen en kinderen, dat het hart krimpt bij het vernemen van hunne ellende, en in toorn wel

{==164==} {>>pagina-aanduiding<<}
eens ontsteekt over die onmenschelijke hardvochtigheid; maar ook met eene regtmatige fierheid Nederlanders noemt diegenen, welke voor hunne overtuiging stonden met eene kloekheid, de tijden van den bloedraad en de gruwelijkste vervolgingen der eerste Christenen waardig.
't Is niet het punt van geschil alleen; maar ook hoe het gevoerd werd, welke vervolging is aangedaan en geleden, wat maatregel genomen en ontweken is, 't geen de aandacht van onze dagen verdient en eischt. En 't was nu, dunkt ons, eene hoogst gelukkige gedachte, dat alles in een klaar tafereel voor de oogen te schilderen, opdat het thans levend geslacht eene heldere voorstelling moge hebben van eene bladzijde in 's Lands historie, die wel den schijn heeft boven vele andere bekend te wezen, maar het in waarheid minder dan andere is, - dewijl men haar doorgaans slechts bezien heeft met het licht aan ééne bepaalde zijde. En dat licht er van weêrskanten op te laten vallen was eene taak, ligter ondernomen dan volvoerd; het was dus van onzen Schrijver zeer juist opgemerkt, toen hij er ‘het moeijelijke en splinterige’ van inzag. Het volmaakt tegenstrijdige der bescheiden van de eene of van de andere partij, gepaard hier en daar ook aan het ingewikkelde van de zaken zelve, eischt een kalmen, onbevooroordeelden blik, warme waarheidsliefde, en misschien - zal men het onmogelijke niet vergen - ook het geheel en al staan buiten betrokkenheid in het geschil. In meer dan één opzigt was de taak uitnemend toevertrouwd aan chonia, den man die met kloeke hand zijne letterkundige loopbaan heeft geopend met de ‘splinterige’ (een bij hem geliefd woord) taak, om een boek te vervolgen dat zulk eenen buitengewonen opgang had gemaakt als het Leesgezelschap te Diepenbeek. Onpartijdigheid zou misschien eenigermate te betwisten vallen in iemand, die herhaaldelijk als kampvechter voor vrijzinnige theologie is opgetreden; maar er staat tegenover, dat niemand bevoegd is om in zulke soort van onderwerpen mede te spreken, dan die als resultaat van studie zich eene rigting heeft gekozen, en dat chonia als theoloog en als niet-hervormde (hij zegt het zelf in de
voorrede, maar wij weten ook niet, waarom hij het doorzigtige gaas nog voor het gezigt zou houden - wij weten immers allen, wie en wat hij is?) op een standpunt staat, vanwaar een klaar en zoo veel mogelijk onpartijdig in-
{==165==} {>>pagina-aanduiding<<}
zien te wachten is; terwijl hij ons verzekert, dat hij niet zonder bepaalde bronnenstudie zijnen arbeid heeft ondernomen; gelijk dan ook elke bladzijde er de blijken van draagt, dat chonia waarlijk niet met ongewasschen handen zijnen kamphuysen is gaan zitten schrijven: maar denkbeelden en inzigten weêrgeeft met eene getrouwheid, van welke ieder zich onmiddellijk zou hebben kunnen overtuigen, wanneer 's mans bescheidenheid en goede smaak hem den pronk met menigte van aanhalingen niet hadden ontzegd, uit boeken die men noch aan de eene noch aan de andere zijde als autoriteitsbronnen zal wraken. Met verwonderlijke juistheid vinden wij in alles den stand van het geschil, de wederzijds aangevoerde bewijzen en bedenkingen, zelfs de meest gebezigde uitdrukkingen en vormen teruggegeven als in eenen spiegel; terwijl het algemeene des partijkiezens, het driftig voorstaan of bestrijden ook waar men niet begreep, getrouw uit de historie, met nog zooveel andere kleinigheden, op het doek van dit tafereel zijn overgebragt. Ook de voorstelling der historische bij-personen is getrouw, en mogt het portret van bogermans b.v. niet geflatteerd wezen, zijne schim kan toch niet klagen over onregt, aan zijne begaafdheden gedaan, en maurits b.v. is allermeesterlijkst geschilderd. Wel hadden wij gewenscht, als type eenen goedhartigen Gomarist, braaf en welwillend ondanks zijn stelsel, tegenover den eenvoudigen Vleutenschen huisman seyst te zien geplaatst; want zoo zullen er toch wel geweest zijn, even als er kwaadaardige, vinnige, hatelijke Remonstranten waren; maar dit wordt meer eene aanmerking op hetgeen men niet, dan op hetgeen men
al aantreft. Doch bij zoo ruimen, maar welgemeenden lof neme ons de verdienstelijke Schrijver niet euvel, dat wij hier en daar eenigermate leed gevoelden, als hij ons onzacht uit eene illusie wekte, waarin hij-zelf ons had gebragt door ons te boeijen, zoodat wij inderdaad geheel en al in de eerste helft der zeventiende eeuw waren en huisden. Ons viel het wat onaangenaam, - en 't is niet het eenige voorbeeld - ons zoo geheel en al in de pastorij te Vleuten bij kamphuysen en zijne Annalen te droomen, zoodat wij waren vergeten, dat we ruim twee eeuwen later en op eene gansch andere plaats zaten, en dan tot de werkelijkheid te worden wakker geschud met de vraag of het woord omgeving wel Hollandsch zij (I, 206); of als de Schrijver

{==166==} {>>pagina-aanduiding<<}
zich van de beschrijving der feestelijkheden bij het huwelijk van zijnen held ontslaat door de naïve bekentenis, dat hij er niets van weet (I, 164), maar dan eene uitweiding geeft over condoleantie- en filicitatie-bezoeken, die den lezer glad in de negentiende eeuw schuift; terwijl hij hem anders toch zoo goed in de zeventiende weet te brengen en te houden, behoudens enkele kleinigheden: - b.v. dat maurits ‘Zijne Hoogheid’ wordt genoemd (I, 25, 26), een titel dien eerst fredrik hendrik aannam: maurits heette altijd ‘Excellentie’. Meer geldt misschien dat het een modern iets is, wanneer een student van dien tijd spreekt (I, 47) ‘van mozes instemmen met paulus’, daar men in dien tijd nog niet dacht aan de individualiteit der bijbelschrijvers, maar alles hield voor het woord: ingegeven door den H. Geest, waarbij sprekers of schrijvers geheel op den achtergrond stonden; ook - dat de Schrijver slechts hier en daar de aanhalingen uit de H. Schrift doet naar de toen in gebruik zijnde Bijbelvertaling - doch naar welke de overige?
Zooveel van het encadrement; nu van het portret zelf. De eerste vraag hier is deze: heeft de schilder eene goede keuze gedaan van zijnen persoon? Sommigen zullen het welligt betwijfelen en oordeelen, dat een van de hoofden der beweging, van de leiders, - van de raddraaijers zouden wij zeggen, als het woord niet eene ongunstige beteekenis had - het beeld had moeten zijn, waar zich alles om groepeert. Wij stemmen daarmede niet in. Wie zou het moeten wezen? Barneveld of de groot? De eerste verliet, helaas! het tooneel gewelddadig en in allen gevalle te vroeg, en beiden staan hier ook meer op den politieken, dan op den theologischen grond. Uitenbogaard dan of episcopius? 't Ware geschikt geweest, indien de bedoeling van onzen chonia niet anders ware geweest; of, als wij het bij den waren naam noemen, indien hij zijn standpunt niet geheel boven de partijen gekozen hadde. Doch, dat wij ons weder door hem zelven laten voorlichten. ‘Wij meenden’ - zoo zegt hij - ‘dit doel het best te kunnen bereiken door een' zoo veel mogelijk onpartijdigen blik op den toenmaligen loop der dingen te slaan’ (daarover hadden wij het reeds) ‘en kozen tot dat einde iemand die, hoe ook in de twisten van die dagen gewikkeld, toch geenszins tot de hevige drijvers behoorde, die naar geest en hart goeddeels

{==167==} {>>pagina-aanduiding<<}
buiten en boven de partijen stond. Van zijn bijzonder leven mogen wij meer kennis dragen dan van dat der meesten. Trouw en diep staat de stempel van zijnen inwendigen mensch. (in allen deele gewigtiger dan de uiterlijke) op zijne talrijke geschriften gedrukt - eene mij aangename persoonlijkheid, aangenamer naarmate ik mij meer daarmede bekend maakte. Wij bedoelen dirk rafelsz. kamphuysen, als dichter meer dan als godgeleerde, en zelfs meer dan als mensch bekend.’
Volkomen waar! Van alle bekende historische personen in de zaak betrokken, is er geen, in wiens schriften het reine praktische Evangelie zoo buiten alle dogmatisme teruggeven is als in die van kamphuysen. Hij staat inderdaad niet tusschen de partijen of in de gelederen der zijne, maar er boven; en dat zijne lotgevallen wel niet algemeen bekend zijn, maar toch bij het nazien bekend kunnen worden, maakte hem te geschikter voor onzen schilder (in 't voorbijgaan vragen wij, of chonia geene partij had kunnen trekken van kamphuysens bekwaamheid als schilder, die zoo groot was, dat sommigen zelfs den beroemden stier van de potter aan zijn penseel hebben toegeschreven?). Dit alles zou juist eene belemmering zijn geweest, wanneer men eenen historischen roman had willen schrijven. Indien het aan sommigen mogt toeschijnen dat de hoofdpersoon te passief is, dat er meer gang en leven in het werk zou hebben kunnen zijn, wanneer die hoofdpersoon niet vooral slechts voor de zaak die hij omhelsde, had geleden, maar er ook voor had gewerkt; dat de zoodanigen toch niet vergeten, hoe het doen bij kamphuysen juist daarin bestond, dat hij de kracht van het Evangelie aanprees door woord en leven, en de Schrijver hem in dit opzigt volkomen regt heeft gedaan. Het was niet te doen om eene verdichting te geven, of op de verbeelding te werken, of effect te maken, maar om ‘het beeld van kamphuysen’ als een eerbiedwaardig beeld, maar vooral de type van een waarachtig praktisch Christen, te plaatsen ‘in de lijst van zijnen tijd.’
Hiertoe nu wordt hij aanschouwelijk voorgesteld in de belangrijkste voorvallen van zijn veel bewogen leven. - Nog eens, ware het boek een roman, dan zou de eenheid van handeling beter behooren te zijn in het oog gehouden, maar het is niet om de situatiën als zoodanig, het is om den persoon zelven te doen, en deze wordt zoo getrouw naar de histori-
{==168==} {>>pagina-aanduiding<<}
sche waarheid geteekend, dat de meeste geprekken enz. die chonia hem in den mond legt, inderdaad uittreksels uit 's mans geschriften, en alzoo onwraakbare voorstellingen zijner persoonlijkheid zijn. Waar het pas geeft, geschiedt zulks met levendigheid, zoodat het den lezer boeit en medesleept. Gaat het anderen zoo als ons, dan neemt dit gaandeweg toe en houdt men het laatste voor ruim zoo schilderachtig geschreven als het eerste; wij noemen slechts het gebeurde te Norden en vooral de roerende teekening van kamphuysens sterfbed. In één opzigt slechts heeft ons de Schrijver minder voldaan ten aanzien van zijn hoofdbeeld. Het is, waar hij den dichter kamphuysen doet optreden. De keus van de gedichten - of liever van de brokstukken uit gedichten - vonden wij over 't geheel niet zoo gelukkig als wij die hadden gewenscht, en hier en daar scheen zij ons zelfs eenigermate ongemotiveerd. Het harde, duistere, onaangename van den vorm (dien kamphuysen toch, blijkens zijn Maischen morgenstond: Daar moet veel leeds geleden zijn, enz. wel in zijne magt had) zal aan velen geen hoog denkbeeld van zijne dichterlijke talenten geven en hem in dit opzigt niet zeer verheffen in de publieke opinie. Doch dit is óók slechts iets bijkomends: de Christen, niet de dichter wordt ons hier voorgesteld.
Taal en stijl zijn, gelijk men die uit eene zoo geoefende pen mogt verwachten. Dat de stijl onwillekeurig iets van het gespierde, met opoffering welligt van de welluidendheid hier en daar, heeft aangenomen, is te natuurlijk, dan dat het stof konde geven tot billijke aanmerking. Maar chonia zal het ons zeker niet ten kwade duiden, als wij hem opmerkzaam maken op iets vreemds in het meeste dat hij schrijft, - eene zucht om met vreemde uitdrukkingen.....te pralen zouden wij zeggen, indien wij hem daarvoor niet te verstandig en te nederig kenden. Wij schrijven slechts ééne af uit het Duitsch, ééne uit het Engelsch, ééne uit Fransch. I, 250: ‘wij werpen een' enkelen blik op den 29 Augustus 1618 - ‘Tag des Schreckens, Tag des Grauens’; I, 134: ‘thans stelde kamphuysen daarin luttel belang en slechts nu en dan verlevendigden de afwaarts vloeijende golfjes den wensch, dat hij mede kon gaan naar de Merwestad; immers: his heart was there’; I, 136: ‘Dit was gelijk wij in onzen tijd zouden zeggen, te zeer à bout portant, dan dat’ enz. In een zoo geacheveerd

{==169==} {>>pagina-aanduiding<<}
werk behooren dergelijke termen niet. Het: ‘Hoe hij opzien zal!’ - ‘Hoe de mensch toch een veranderlijk wezen is!’ door eenen anders zeer goeden Schrijver in den laatsten tijd in gebruik gebragt, mishaagt ons altijd, en: ‘zoo rein dan’ (I, 112) is een vlekje, dergelijke men - dus wordt eene lofspraak wat eene aanmerking schijnt - misschien geen vijf in de beide deelen aantreft.
Immers - ook de correctie is zuiver. Dat wil niet zeggen, dat er geen letters het onderste boven staan, want ook in dit opzigt verloochenen zich de keurigheid en naauwkeurigheid der Uitgevers niet. Maar misstellingen zijn zeldzaam. Wij teekenden aan: Gorkum (I, 85) dat Dordrecht moest zijn (daar toch woonden de ouders van johan); (I, 252) francken, terwijl (23) stond vrancken, en (I, 274) 29 December 1619 voor 1618. 't Zij herhaald: hooge lof, waar zoo weinig van dien aard valt aan te merken.
Alles te zamen genomen: wij achten chonia's Kamphuysen een waar sieraad van onze letterkunde, dat ook dán nog gelezen zal worden, en zulks verdienen zal, wanneer tallooze boeken, voor den ‘leeshonger’ geschreven, zullen zijn vergeten en door andere verdrongen. Het werk kan meer dan onderhouden of vermaken; het kan voedsel, gezond en krachtig voedsel geven aan geest en hart. Het laat eenen weldadigen indruk achter, ofschoon eenen pijnlijken, als men ziet op de beroeringen en zoo veel, dat met het Evangelie der liefde in strijd is. Geve maar God, dat de kinderen wijs worden ook uit de dwaasheid der vaderen, en dat dit boek iets toebrenge aan het verlevendigen der overtuiging, dat het ware Christendom niet bestaat in afgetrokken leerstelsels of leerstukken, maar in eenen wandel, des Evangelies waardig! En dat kan dit werk, waarom wij ons verslag eindigen met de nadrukkelijkste aanbeveling en de betuiging van onzen warmen dank aan Schrijver en Uitgevers.

o.
v.o.




De Kerk, School en Wetenschap in de Vereenigde Staten van Noord-Amerika. Door D. Buddingh. Eerste Stuk. Te Utrecht, bij Kemink en Zoon. 1852. In gr. 8vo. 167 bl. f 1-80.

Dit werk zal uit drie stukken bestaan: het eerste, dat wij nu aankondigen, handelt over de Kerk.

{==170==} {>>pagina-aanduiding<<}

Zelf in de voormalige Nederlandsche volkplanting aan de Hudson-rivier en de omgelegen oorden geweest zijnde, en daar, gelijk ook hier, vele bescheiden verzameld hebbende, kan de Schrijver met kennis van zaken spreken, en hij levert dan ook inderdaad eene belangrijke beschrijving van de lotgevallen der Hollandsche Gereformeerde Kerk in Noord-Amerika, van haren invloed op de Staatsinrigting, en van hare tegenwoordige zamenstelling en godsdienstige rigting.
Het stuk is rijk in bijzonderheden en zal gewis met groote belangstelling gelezen worden door elk die sympathie gevoelt voor aloude landgenooten en hunne afstammelingen, en voor nog onlangs uitgewekenen naar het verre Noord-Westen; welke laatsten dit oord der wereld gekozen hebben, waarschijnlijk omdat aldaar de formulieren van eenigheid der Dordsche Synode nog de grondslagen zijn des geloofs en der prediking.
Eene opgave van den inhoud te leveren zou moeijelijk zijn; maar de Schrijver-zelf geeft in een slot-artikel het volgende belangrijke overzigt:
‘Overzien wij nog eenmaal in korte trekken hare geschienenis, dan zien wij haar het eerst aan de boorden van den Hudson verplaatst, en is zij te vergelijken, om een beeld van jesaja te gebruiken, bij een reisje, dat opgroeide tot een krachtigen boom, die thans zijne takken uitbreidt en vrucht voortbrengt, beide in huisgezin en Staat. Of met andere woorden, als eene waardige dochter der Hollandsche Moederkerk staat zij daar, sterk door den geest des Heeren, der wijsheid en des verstands, den geest der kennis en des geloofs. Zwak in den aanvang, was bogardus haar eerste leidsman, schonken Puriteinen, Hugenoten, later ook de “Vrienden”, haar meerderen steun. Bij de uitbreiding van het getal der Hervormden in N. Amsterdam en Beverwijck, aan den Hudson, op Manhatten, Staten- en Lang-eiland nam ook het getal godsdienstleeraars toe: gideon schaets, megapolensis en later ook drisius, blaakten van ijver: ongelukkiglijk deze beide laatsten niet altijd van den ijver des verstands. Zij kweekten de opgroeijende Kerk; maar deze zelve bleef onschuldig aan hunne vervolgzucht tegen Lutherschen, Puriteinen en Quakers. Integendeel leerde zij uit hunne dwaling de vrijheid van geweten van andersdenkenden steeds eerbiedigen. De Eerw. blom, stelyns en livingston, ijverige mannen, door den geest der

{==171==} {>>pagina-aanduiding<<}
verdraagzaamheid en der liefde bezield, arbeidden, nevens tasschemaker en anderen, in den wijngaard des Heeren. Gelijk een van rensselaer de eerste grondslagen legde eener Algemeene Volksvergadering, zoo legden ook gemelde livingston en de ronde, bezield door geloof en liefde, den grondslag der Unie, waarop later de algemeene Synode gegrond is. In dien tijd arbeidde reeds de achtingswaardige frelinghuysen met zegen aan de boorden van den Ravitan, waar hij, even als elders een laidlie en westerloo, eenen onsterfelijken naam heeft nagelaten. Het vrijheidsgevoel dat aanvankelijk de Kerk bezielde, die thans reeds tot eene krachtige dochter was opgegroeid, doordrong ook weldra een washington, die, als een andere willem I, de stichter werd van eenen Christelijken Vrijstaat, waarvan de Kerk, om zoo te zeggen, de Christelijke levensadem uitmaakt; die zich inzonderheid in déze eeuw, waarin zij eenen van buren, als president aan het groote Staten-verbond schonk, en op de namen der wijckhoffs, de witten en frelinghuysens bogen mag, aanmerkelijk uitbreidde.
In 1800 telde de Kerk reeds eene welgeregelde Algemeene Synode, benevens twee bijzondere, en dertien classen, welke achtervolgens door nieuwe classen vermeerderd werden; terwijl zij met onderscheidene zusterkerken, de Presbyteriaansche, de Hervormd-Presbyteriaansche, de Geassociëerd-Hervormde, en de Hoogduitsch-Hervormde Kerken in verbindtenis trad. Aan Bijbel- en Zendelinggenootschappen, zoo binnen- als buitenlandsche, onder voorzitting van frelinghuysen en aan het zendingswerk onder de Joden onder leiding van ph. milledoler, nam zij een verblijdend werkzaam aandeel, terwijl een rutgers, knox van benschoten, van doren en anderen, door liefdadige stichtingen toonden door den geest van weldadigheid bezield te zijn, werd ook aan de inwendige opbouwing van het Koningrijk Gods, de uitbreiding van den lof des Heeren, de uit den weg ruiming van al wat de wezenlijke godsvrucht schaadt, met volhardenden ijver gearbeid. Psalmen en Hymmen, kerkmuzijk, doop, huwelijk en lijkdiensten ontgingen hare aandacht niet; dansen, onmatigheid en Sabbathschennis werden geweerd, en wij zagen de zegenrijke vruchten, die hare Christelijke pogingen in de Maatschappij en het leven voortbragten.’

{==172==} {>>pagina-aanduiding<<}

Het verwondert Ref. zéér bij dézen Schrijver te vinden: Staatkundige geschiedenis, voor: Staats-geschiedenis; geschiedkundig gebied, voor: gebied der geschiedkunde; godsdienstige vervolgingen, voor: vervolgingen om de godsdienst, en meer zulke onnaauwkeurigheden, in anderen ligter dan in hém te verschoonen. De stijl is overigens, gelijk uit het aangehaalde blijkt, duidelijk en levendig, en de inhoud van dit eerste Stuk gewis belangrijk voor velen.




Krediet om niet. Redetwist tusschen fr. bastiat en P.J. Proudhon. Naar het Fransch. In kl. 8vo. 318 bl. f 2-:

Onvereenigbaarheid van betrekkingen, gevolgd door twee voorlezingen, naar het Fransch van fr. bastiat. In kl. 8vo. 114 bl. f :-90.

De Doctorale graad en het Socialismus. Naar het Fransch van fr. bastiat. In kl. 8vo. 75 bl. f :-55.

Alle vertaald door Mr. c.m.a. simon van der aa, Procureur bij het Provinciaal Geregtshof van Friesland en de Arrondissements-Regtbank te Leeuwarden; en uitgegeven aldaar bij Gebroeders Borgrink. 1852.

Wij ontvangen hier eene getrouwe en vloeijende vertaling der laatste lettervruchten van den bekenden populairen Staatshuishoudkundige, frederic bastiat, wiens dood voor de practicale bearbeiding der Staatshuishoudkunde een gevoelig verlies heeft te weeg gebragt. Bastiat was een wetenschappelijk volksman, die aan de afdwalingen van het Socialisme en Communisme het hoofd durfde bieden, maar tevens de ontwikkeling der wetenschap voorstond, en een meester was in de kunst om door eene duidelijke, eenvoudige voorstelling der vraagstukken en derzelver toepassing op het dagelijksch leven, de Staatshuishoudkunde bij het volk bemind te maken, hare lessen aan den man te brengen, en tegen verkeerde opvattingen te verdedigen.
Dit blijkt inzonderheid uit het eerstgemelde boekje, hetwelk den redetwist bevat door fr. bastiat eerst met f.c. chevé, daarna met p.j. proudhon, in het volksblad La voix du peuple gevoerd. Wij vullen welligt eene leemte aan in de sobere

{==173==} {>>pagina-aanduiding<<}
voorrede der vertaling, door kortelijk de aanleiding tot - en den loop van - dezen strijd aan te wijzen. Bastiat had in zijn vlugschrift Kapitaal en Interest de regtmatigheid en billijkheid betoogd van den interest, als vrucht van het kapitaal. De Heer chevé, een der redacteuren van La voix du peuple, nam daaruit aanleiding om van het socialistisch standpunt de regtmatigheid der interest-berekening te betwisten, voornamelijk op grond, dat men voor gebruik van eens anders geld, den eigendom van het als interest te betalene niet moest verliezen, terwijl de geldleener, na gemaakt gebruik, zijn eigendom terug kreeg. Tevens stelde de Redactie van het dagblad voor bastiat de gelegenheid open, om in het blad-zelve daarop weder te antwoorden. Na het antwoord van bastiat, waarbij hij op nieuw de billijkheid van rente-betaling voor gebruik van geleend geld doet uitkomen, vat proudhon, in de plaats van chevé, den strijd op en beweert, dat interest roof en diefstal is, en dat het krediet om niet moet gegeven worden!
Dit gaf tot herhaalde briefwisseling aanleiding, van de zijde van proudhon meer en meer grof en onbeleefd, naarmate hij door andere hoofden der Socialistische beweging scherper werd berispt, uit hoofde hij in het beminde volksblad aan bastiat dwazelijk plaats had vergund, om op zijne, voor elk bevattelijke wijze de Staatshuishoudkundige leerstellingen te ontwikkelen. Eindelijk onttrok proudhon zich en zijn blad dan ook aan den strijd: de laatste brief van bastiat (de veertiende der geheele verzameling) werd in La voix du peuple niet meer geplaatst, maar door bastiat bij de afzonderlijke uitgave van het twistgeschrijf gevoegd, en is ook in deze vertaling opgenomen. Men vindt in de laatste brieven, door proudhon zijn stelsel ontwikkeld voor eene bank-inrigting, die om niet geld zou leenen; en het is onbegrijpelijk, dat niet reeds het betoog van bastiat de Socialisten de oogen heeft geopend omtrent het hersenschimmige van zulk eene inrigting; maar dat men zelfs zich gewaagd heeft aan de proefneming van zulk eene bank van Krediet om niet, waarvan overigens de algeheele mislukking weldra op het betoog van bastiat, gelijk bekend is, de kroon heeft gezet.
Gewigtig zijn dan ook de slotsommen tot welke bastiat door volstandig en verstandig doorgevoerde redenering is geleid; b.v. bl. 148: ‘Zal het lot der menigte beter worden,

{==174==} {>>pagina-aanduiding<<}
dan moet de huurprijs der kapitalen verminderen. Zal de rente dalen, dan moeten de kapitalen vermeerderen. Zullen de kapitalen vermeerderen, dan moeten vijf oorzaken daartoe medewerken: werkzaamheid, zuinigheid, vrijheid, orde en veiligheid; en bij deze dingen, waarbij alle menschen belang hebben, hebben de arbeiders wel het grootste;’ en bl. 250: ‘Ik heb bewezen: dat de billetten eener bank, zullen zij in ontvang genomen worden, vertrouwen moeten inboezemen: dat, zullen zij vertrouwen inboezemen, de bank kapitalen moet bezitten: dat, zal de bank kapitalen bezitten, zij die juist moet leenen van a, b, c, d, die het volk uitmaken, en er den interest naar den koers voor (zal) moeten betalen: dat, als zij er rente voor betaalt, zij die niet om niet kan uitleenen: dat, als zij ze gratis aan a, b, c, d leent, nadat zij ze hen door geweld ontnomen heeft onder den vorm van belasting, niets in de wereld veranderd is, dan dat er een middel van verdrukking te meer is geschapen’ enz.; men vergelijke ook bl. 258 en volgg., waar de vrijheid in het oprigten van banken, als middel tot uitbreiding van het krediet-stelsel wordt aanbevolen.
Het werkje over de onvereenigbaarheid van betrekkingen is meer van Staatkundigen, dan van Staatshuishoudkundigen aard. Het is een geschrift door bastiat aan zijne medeleden in de Chambre des Députés voorgelegd, vervangende de redevoering die hij over het onderwerp had willen uitspreken, doch waartoe het hem aan de gelegenheid ontbrak. Hij betoogt hier twee stellingen; vooreerst: dat ook ambtenaren, onder zekere waarborgen, tot volksvertegenwoordigers moeten kunnen worden gekozen; in de tweede plaats: dat aan de volksvertegenwoordigers de weg tot hooge Staatsbetrekkingen, inzonderheid tot het Ministerie niet moet openstaan; - met andere woorden: dat de Ministers niet uit de Kamer moeten gekozen worden. Zijn voornaamste grond voor de laatste stelling is, dat op die wijze, niet zelden, met voorbijziening van het Nationaal belang, alleen naar voldoening van eigene eerzucht wordt gestreefd; en hij tracht die stelling met voorbeelden uit de Engelsche en Fransche Parlementaire geschiedenis te staven. Ofschoon de kwaal niet te miskennen is, vooral in Frankrijk, gedurende de regering van louis philippe, twijfelen wij echter of het geneesmiddel veel zou hebben gebaat;

{==175==} {>>pagina-aanduiding<<}
men zou den strijd slechts uit de Kamer naar de klubs en de dagbladen hebben verplaatst: de ambitie zou niet het uitzigt op de portefeuille aan de zitplaats in de Kamer, maar de laatste aan het eerste hebben ten offer gebragt. - Een staaltje van zijn redeneertrant (waarvan de inhoud ook buiten Frankrijk behartiging schijnt te verdienen) voegen wij hierbij, bl. 50: ‘Terwijl men tot de stelselmatige oppositie behoort, verkondigt men verhevene beginselen, men stalt een woest patriotisme uit, men praalt met eene overdreven strenge zedeleer. - Als het uur gekomen is dat men zijn doel bereikt, komt men in het Ministerie; maar men is wel genoodzaakt, al die redenaars-ballast aan de deur te laten liggen, en men volgt nederig de Staatkunde zijner voorgangers. Zoo gaat alle vertrouwen bij de menigte verloren. Het volk ziet eene Staatkunde voortduren, die men het als verderfelijk heeft leeren beschouwen. Het zegt treurig tot zich zelven: De mannen, die door hunne schoone oppositie-taal mijn vertrouwen hadden gewonnen, verzuimen nooit het te verraden, zoodra zij ministers geworden zijn. - Gelukkig als het er niet bijvoegt: Ik zal mij voortaan niet wenden tot redenaars, maar tot handelende personen.’
Bij de uitgave van dit geschrift, zijn nog gevoegd twee redevoeringen (op het titelblad verkeerdelijk voorlezingen genaamd), door bastiat in de Chambre des Députés uitgesproken, de eerste over de beperkingen der nijverheidsvereenigingen, waarin hij betoogt, dat alleen gewelddadige coälitie der arbeiders tot het bekomen van meerder loon strafbaar moet gesteld worden; en de andere over de belasting op de dranken, waarvan hij de heffing, en vooral de verdeeling en wijze van heffing, afkeurt; gelijk hij in 't algemeen tegen alle indirecte belasting gestemd is, en het algemeen bestuur aanmerkelijk wil hebben vereenvoudigd, ten einde men deze indirecte belastingen zoude kunnen ontberen.
Uit de eerste dezer beide redevoeringen, bl. 102, teekenen wij de volgende fraaije plaats aan, die, zoo zij waarheid behelst, aan het tegenwoordige regeringstelsel in Frankrijk geene duurzaamheid toekent: ‘De vrijheid kan aan de natiën nog eenige beproevingen bereiden, maar zij alleen verlicht en verheft ze en voert ze op tot zedelijkheid. Buiten de vrijheid bestaat niets dan de verdrukking; en, vrienden der orde! ver-
{==176==} {>>pagina-aanduiding<<}
geet het niet, dat de tijd, wanneer die ooit bestaan hebbe, is voorbijgegaan, waarin men de vereeniging der verschillende klassen, den eerbied voor de wetten, de veiligheid en waarborg van aller belangen en de rust der volken op de verdrukking zou kunnen grondvesten.’
Hoe bastiat tegen de omslagtige Fransche bureaucratie ijverde, kan uit deze plaats blijken, bl. 134: ‘Ik geloof dat juist in die te groote omslagtigheid van bestuur de oorzaak is gelegen van bijna alle verwarringen, onlusten, bewegingen en omwentelingen waarvan wij ongelukkig de getuigen en somtijds de slagtoffers zijn.’
Met het derde der aangekondigde boekjes kunnen wij ons, wat de strekking betreft, het minst vereenigen. Het doel van bastiat is daarin, om tegen het verpligt Akademisch onderwijs in de Latijnsche en Grieksche talen en geschiedenis te velde te trekken; bewerende hij, dat het dengenen die den doctoralen graad begeert, vrij moet blijven, zich al dan niet in de oude letteren te bekwamen. De voorname grond van dit verlangen bestaat in de uitgedrukte meening, dat de studie der oude letteren vele anders bekwame mannen tot vrijdenkers, tot revolutionairen, enz. heeft gevormd. Ieder gevoelt reeds, dat de redenering van bastiat mank gaat, daar, zoo zij opging, de studie der oude letterkunde verboden, in stede van vrijgelaten, worden moest! Het zoude ons niet moeijelijk zijn, tegen de door bastiat vermelde voorbeelden, eene reeks van achtingwaardige mannen over te stellen, die, niettegenstaande de studie der oude letteren, vrome Christenen, of in het Staatkundige uiterst behoudend, soms wel anti-revolutionnair geworden zijn. De kwaal is waarlijk niet in die studie gelegen; maar in de gebrekkige godsdienstige opleiding, of in het booze hart der leerlingen, die met ter zijdestelling of geringschatting van de meesterstukken der oudheid, waardoor het gevoel voor het goede en schoone wordt opgewekt, zich aan de meer vrije en wulpsche geschriften der Ouden wilden voeden, of die uit de geschiedenis der volken liever de grondbeginselen van revolutie of verdrukking wilden putten dan die van Gods wijsheid en voorzienigheid in het wereldbestuur. Het is niet de verpligte studie der oudheid, die de rigting aan de staatkundige of godsdienstige gevoelens geeft; maar het is de rigting der staatkundige of godsdienstige gevoelens die op de

{==177==} {>>pagina-aanduiding<<}
vruchten van de studie der ondheid onweêrstaanbaren invloed uitoefent.
Wij achtten deze uitwijding hier niet geheel ongepast, omdat de strijd, waarin bastiat zich mengde, nog heden ten dage tusschen de Fransche Akademie en een deel der Fransche geestelijkheid voortduurt, en soms ook op ons Vaderland wordt overgebragt. Ofschoon wij met bastiat in gevoelen verschillen, bevelen wij niettemin, juist om het door ons gestelde oogpunt, de lezing en overweging van zijn geestig betoog bij het Nederlandsche publiek aan. Bastiat zelf schijnt wel te gevoelen, dat de kwaal des tijds, waartegen moet worden geijverd, zich in een ander verschijnsel op Kerkelijk terrein openbaart. ‘Er komt [Er is] een tijd (zegt hij, bl. 70) waarin, ver van dat de priesterschap zou volharden het werktuig te zijn van de godsdienst, integendeel de godsdienst het werktuig wordt van de priesterschap. Van dit oogenblik af openbaart zich in de wereld een vreesselijke tweestrijd. Het geloof en het verstand trekken elk van zijne zijde alles tot zich. De priester houdt niet op bij de geheiligde waarheden dwalingen te voegen, die hij voor even heilig uitgeeft, en levert alzoo aan den tegenstand der leken gronden en redenen, die van tijd tot tijd sterker worden, en bewijzen, die hoe langs hoe meer klemmen. De een tracht het valsche met het ware te doen insluipen. De ander verwerpt met het valsche het ware te gelijker tijd. De godsdienst wordt bijgeloof, en de wijsbegeerte ongeloof.’
Wij hebben gemeend de voor ons liggende vertalingen niet beter te kunnen aanbevelen, dan door te wijzen op het belangrijke van den inhoud der geschriften, welke door de vertaling onder het bereik van een grooter aantal lezers worden gebragt. Op de vertaling zelve hebben wij in den regel geene aanmerking: wij gaan enkele minder naauwkeurige overzettingen, als van mon respectable ami, door eerwaardige vriend, enz. met stilzwijgen voorbij; te meer omdat die gebreken wel voor een gedeelte aan de correctie kunnen liggen; want deze laat zeer veel te wenschen over: b.v. in het eerste werkje, bl. 248, het, voor: Let; bl. 89 dat, voor: dan; in het tweede, bl. 73, maar, lees: naar; bl. 82, schendt, voor: schend, en vooral in het derde, waar voor plato passim pluto gelezen wordt, en op bl. 73: dementrae - uberiorus, voor: dementiae -
{==178==} {>>pagina-aanduiding<<}
uberiores. Het woord dienst wordt, in spijt van wijlen het Koninklijk Nederlandsch Instituut, mannelijk, in plaats van vrouwelijk gebezigd. Enkele aanteekeningen van den Vertaler strekken tot opheldering van Fransche woorden of spreekwijzen: met de uitlegging van het woord bureaucratie op bl. 119, in het tweede werkje, kunnen wij ons niet best vereenigen.

t.




De Munten der Engelschen voor den Oost-Indischen Archipel, beschreven door H.C. Millies. Te Amsterdam, bij J.H. Gebhard en Comp. 1852. In gr. 8vo. 118 bl., en 3 platen met Munt-afbeeldingen. f 1-50.

Ofschoon het wel te verwachten is, dat een werk van den Hoogleeraar millies, die er altijd naar streeft de onderwerpen grondig te behandelen, zich onderscheiden zal door eene hooge mate van belangrijkheid, moeten wij echter bekennen dat onze verwachting, bij de lezing van dit geschrift, ver is overtroffen geworden. Het behelst ten aanzien van de Munten in den Indischen Archipel door de Engelschen in omloop gebragt, een schat van geschiedkundige bijzonderheden en ophelderingen, die men er niet zoude zoeken. Zij maken dit geschrift, op zich-zelve reeds zoo degelijk van inhoud, tot een voortbrengsel van hooge waarde.
De Schrijver vangt aan met te zeggen, dat zijne nu in het licht gegeven ‘aanteekeningen, welligt nog lang zouden zijn terug gehouden, als niet het onlangs aanhangig Ontwerp van Wet tot regeling van het Muntstelsel in Nederlandsch Indië, hem aanleiding had gegeven tot het vermoeden, dat het welligt eenig nut kon hebben de aandacht te vestigen op dit gedeelte der muntgeschiedenis van Oost-Indië.’ - ‘Op een veld toch’ - voegt hij er bij - ‘waarbij ons land zoo groot belang heeft, en waar onze naijverige naburen zoo lang en in zoo velerlei opzigt, onze mededingers zijn geweest, is het niet onbelangrijk, zoo veel dit kan geschieden, na te gaan wat zij in het muntwezen gedaan, en hoe zij dat gedaan hebben.’ - Ziedaar het standpunt, waarop men zich plaatsen moet, om het geschrift met juistheid te kunnen beoordeelen.
Het verwondert ons niet dat de Schrijver zich, bij zijn

{==179==} {>>pagina-aanduiding<<}
onderzoek, zoo weinig bevredigd heeft gevonden. Er is, zoo ver wij ons herinneren, tot nog toe maar zeer weinig bekend van de geschiedenis van het Indische Muntwezen, onder de Nederlandsche Oost-Indische Compagnie. In het Eerste Deel, Eerste Stuk van de ‘Geschiedenis der Nederlanders in Indië’, van den Heer lauts, op bl. 105 en 106 vindt men iets over de muntsoorten, in den aanvang der 17e eeuw uit Nederland naar Indië gezonden, en die Schrijver schijnt dus voornemens te zijn geweest om ook over het muntwezen te handelen; maar het werk schijnt niet te worden voortgezet.
Wij gelooven der zaak eene dienst te doen, wanneer wij onze lezers bekend maken met het gezegde van Prof. millies, dat hij: ‘niet alleen op de toegevendheid, maar ook op de inlichtingen en mededeelingen der lezers van zijne brochure, en van alle muntkundigen hoopt.’ Gewis zal elke minnaar van wetenschap hem gaarne behulpzaam willen zijn. Hij voegt er ook nog bij: ‘daar wij sedert lang ons bezig houden met een onderzoek naar de munten, door de inlandsche vorsten in de verschillende gedeelten van den Archipel uitgegeven, nemen wij hierbij tevens de vrijheid, allen die dergelijke of hun onbekende Indische munten mogten bezitten, vriendelijk te verzoeken ons daarvan wel inzage te willen verleenen.’ - Wij houden ons verzekerd, dat dit verzoek niet te vergeefs zal zijn geschied, en bevelen 't in de welwillendheid van allen die zulke munten in hunne verzamelingen van Oost-Indische zeldzaamheden bezitten.
Het plan door den Schrijver gevolgd, wordt op bl. 3 in dezer voege voorgesteld: ‘Bij de vermelding der Engelsche munten voor den Indischen Archipel, willen wij die naar de onderscheidene gedeelten van dien Archipel rangschikken, en zoo, naar de tijdsorde waarin de Engelschen hun gebied over die landen hebben uitgebreid, achtervolgens die van Sumatra, van Poelo Pinang, van Tana-Malaijoe en van Java beschouwen. Eenige korte historische aanduidingen over elk dier bezittingen, waarbij wij echter voor Java ons tot een enkele aanstipping over het tijdvak der Engelsche heerschappij moeten bepalen, zullen misschien sommigen niet ongevallig wezen, al mogten zij ook voor hen, die meer ervaren zijn in de geschiedenis van Oost-Indië, weinig nieuws behelzen.’ - Wij verzekeren echter, dat de meesten, ook van de ervarenen, vrij

{==180==} {>>pagina-aanduiding<<}
wat belangrijks zullen ontmoeten. - Naar die orde van behandeling volgen ook de platen met de munt-afbeeldingen. Betrekkelijk Sumatra vindt men er 15 op plaat I en nog twee op de volgende. Op plaat II zijn vijf afbeeldingen van munten voor Poelo-Pinang en drie voor Tanah-Malaijoe. Plaat III vertoont, met voor- en keerzijde, elf munten, die allen voor Java schijnen geslagen te zijn. - Wij moeten echter niet vergeten te zeggen, dat de eigenlijke muntbeschrijving eerst op bl. 77 aanvangt, en dat de historische herinneringen, door millies zoo nederig aanduidingen genoemd, tot dáár doorloopen.
Eene enkele aanmerking veroorlove ons de hooggeachte Schrijver. Op bl. 13 betreffende Benkoelen, wordt aan Sir th. st. raffles veel lofs toegezwaaid, als hadde, onder zijn bestuur, die Kolonie ‘eene beteekenis en bloei verkregen, gelijk zij nimmer te voren noch daarna gehad heeft.’ Wij kunnen met dien lof niet instemmen, daar de bloei van Benkoelen, naar óns inzien, slechts kunstmatig door raffles was opgevoerd. Ook de Generaal nahuys, gewis niet tegen raffles vooringenomen, maakt in zijne ‘Brieven over Benkoelen’ menige schaduwzijde van diens bestuur merkbaar. Raffles betaalde aan de planters, die op Benkoelen de Moluksche specerijen aankweekten, een prijs die 50 ten honderd te hoog was: en de bezitting Benkoelen kostte, in den tijd van raffles, niet minder dan een millioen Nederl. Guldens jaarlijks aan de Britsche O.I. Compagnie. Men oordeele derhalve! Over den ‘afkeer van de Hollanders’, zoo als Prof. millies-zelf het noemt, zullen wij niet spreken. Overal waar hij dat kon, vervolgde raffles de Nederlanders met zijnen haat.
Wij eindigen ons verslag, met de allezins juiste en behartigenswaardige aanbeveling op bl. 117: ‘Wat wij, naar het voetspoor der Engelschen, bovenal wenschelijk oordeelen, is doelmatigheid in het muntwezen, niet slechts in de keuze van den standpenning, maar ook bijzonder van den beeldenaar. De les daarin door de Engelschen gegeven; de genegenheid die zij daardoor bij den inlander hebben verworven; den invloed, dien zij, ook daardoor steeds in meerdere uitbreiding weten te verkrijgen: zij hadden voor Nederlandsch Indië niet verloren moeten gaan.’ - ‘Bij eene aanstaande regeling van het muntwezen in Nederlandsch Indie, schijnt het ons drin-
{==181==} {>>pagina-aanduiding<<}
gend noodig dat men met wijsheid zoeke de munt dier landen, met wier behoud onze welvaart zoo naauw verbonden is, ook doelmatig te doen zijn.’




De Staatszorg voor de armen verdedigd en aangeprezen; uit het Engelsch van a. en P.W. Alison; met eene Voorrede van Prof. H.W. Tydeman. Te Leiden, bij P.H. van den Heuvel. 1853. In gr. 8vo. XVI en 131 bl. f 1-30.

De voordragt van eene Wet op het Armbestuur scheen voor Nederland eene gunstige gelegenheid te zullen aanbieden om de moeijelijke vraagstukken van voorkoming en verzorging der armoede, het groote probleem onzer eeuw, een stap nader tot hare oplossing te brengen. Aan belangstelling en geschrijf heeft het waarlijk niet ontbroken; een stortvloed van petitiën, artikels en vertoogen is over het land gekomen. Maar, helaas! wie meenen zoude dat daaruit een licht ware opgegaan over de beste wijze om de armoede te keer te gaan, hij zoude zich bitter bedrogen vinden. Het groote belang van het onderwerp werd geheel geabsorbeerd door den strijd over eene nevenzaak, de onafhankelijkheid of onderworpenheid der Diakoniën. En was het nog maar de wezenlijke onafhankelijkheid geweest, waarover strijd gevoerd werd! Maar alles loste zich op in eene quaestie van eigenliefde.
Welke der partijen ook eindelijk bij de Wetgevende Magt de overwinning behale, voor de zaak der armen zal deze strijd niets dan tijdverlies hebben veroorzaakt; ja, hij zal hebben gediend om het oordeel der meerderheid te benevelen: twistvuur immers ontsteekt geen licht, en er konde geen zekerder middel zijn uitgedacht om de reeds zoo moeijelijke oeconomische quaestie van het pauperismus onoplosbaar te maken, dan er eene pleitzaak van de Kerk tegen den Staat in te vermengen. - Hij wien het om de zaak zelve te doen is, zal met genoegen de irriterende en niets verder brengende vragen over Staats-alvermogen, Jus circa sacra, armen-goed enz. een oogenblik ter zijde leggen, en het door ons aangekondigde werkje ter hand nemen. Het wezenlijke onderwerp, waarom het te doen is, de verzorging der armen van Staatswege, hare onmisbaarheid, hare grenzen, haar werkkring, worden hierin

{==182==} {>>pagina-aanduiding<<}
beknopt en duidelijk behandeld en uit de ondervinding van Engeland en Schotland toegelicht.
In 1840 zag te Londen archibald alison's werk: The principles of population (II vol.) het licht, een boek vol geschied-, menschen- en volken-kennis, waarin alleen eene wel wat overdrevene vooringenomenheid met Engelsche instellingen, gezien uit het standpunt der High church party, doorstraalt. Het werk is evenwel ook voor ons vastelandbewoners boeijend en aangenaam te lezen. Op iedere bladzijde spreekt dat edele nationale gevoel, dat den fijnbeschaafden Brit zoo bij uitstek wèl staat, en die heldere en puntige redeneertrant, welke hunne uitgelezen Schrijvers onderscheidt. Een van de beste Hoofdstukken van dit werk is het XIIe van het IIe Deel, getiteld: a legal provision for the poor; over Staats-armenzorg en Armentax. Het is hiervan dat de Nederlandsche lezer thans eene zeer goede vertaling ontvangt, die in niets, of 't moest zijn in netheid en sierlijkheid, eene vrouwenhand verraadt.
Daar nog andere plaatsen in a. alison's boek op hetzelfde onderwerp, de Engelsche armenverzorging, betrekking hebben, worden deze (bl. 86 tot 111) hier wedergegeven, waaraan zich dan (bl. 111 tot 131) eenige gelijksoortige uittreksels aansluiten uit het werk van archibald's neef, den geneesheer w.p. alison e Edinburg: On the management of the poor in Scotland. Het onderhoud der armen in Schotland berust in den regel meer op de Kerkelijke en partieuliere liefdadigheid. W.p. alison, zijne aandacht op de armenzorg vestigende, had dus in het veld zijner waarneming eene geheel andere praktijk vóór zich, dan zijn Engelsche naamgenoot. Evenwel komt hij tot geheel dezelfde theorie, het noodzakelijke en heilzame der Staats-armenzorg. - De Schotsche alison heeft zich een wèlverdienden roem verworven als bestrijder van malthus' onzalige leer omtrent zoogenoemde overbevolking. Ook daarom wenschen wij hem vele Nederlandsche lezers toe, om de Malthusiaansche gezindheid van sommige onzer jonge Staatshuishoudkundigen tegen te gaan.
Prof. tydeman's Voorrede voor den arbeid van zijne echtgenoote getuigt, als zoo vele andere zijner geschriften, hoe hij met een warm hart en helder hoofd, kennis en deel blijft nemen van quicquid humanum est, en nog altijd is de volijverige, werkzame man, zij hij ook sinds jaren rustend Hoogleeraar.
Druk en uitvoering zijn zeer net,





{==183==} {>>pagina-aanduiding<<}

Herinneringen uit den Worstelstrijd met Spanje. Door Mr. J. van Lennep. Met op staal gegraveerde platen. Willem de Eerste. Te 's Gravenhage, bij K. Fuhri. 1853. In roijaal 8vo. 150 bl. f 3-:

Het was een gelukkig denkbeeld van den Heer fuhri om de zamenstelling dezer reeks van 75 tafereelen uit de eerste jaren van onzen worstelstrijd tegen Spanje, aan den rijkbegaafden verteller der Vaderlandsche geschiedenis aan zijne kinderen op te dragen. Het echt vaderlandsche prentenboek, dat hij er bij aanbiedt, moest er de Nederlandsche jeugd des te aangenamer en onderhoudender door worden. Wie toch heeft in hoogere mate dan hij de gaaf om zoo wel voor de jeugd als voor rijperen leeftijd in boeijenden verhaaltrant voor te dragen, wat hij zich heeft voorgesteld te vertellen? - Ook hier verliet hem die gelukkige gave niet. Tot eene proeve moge de volgende beschouwing dienen, die hij aan Hollands ‘lesten Graaf’, gelijk hij hem in het bijgevoegde rijmpjen (*) noemt, gewijdt heeft, en die tevens als voorbeeld strekken mag der geheel onpartijdige wijze, waarop hij, bij alle onmiskenbare ingenomenheid met die groote dagen uit Nederlands wordingstijd, personen en zaken beoordeelt: ‘Onze voorouders’ - zoo zegt hij - ‘hebben nimmer gelegenheid gehad filips anders dan van een slechte zijde te leeren kennen; en, ook al had hij voor 't overige de beste hoedanigheden bezeten, voor hen zou 't even goed zijn geweest, als had hij ze gemist. Maar juist daarom is het de plicht van een onpartijdig nageslacht, te onderzoeken, of haat en vijandschap, die doorgaands de oogen verblinden, ook niet filips in die van de Nederlanders nog boozer hebben doen schijnen dan hij werkelijk was. - Ten einde hem recht te beoordeelen, moet men in de eerste plaats de stelling in aanmerking nemen, waarin hij zich bevond. Hij was Koning van een uitgestrekt Rijk; maar dat daarom juist moeilijk te beheerschen viel. In Spanje

{==184==} {>>pagina-aanduiding<<}
had hij nevens zich een woeligen en machtigen Adel, en nog een aantāl Mahometaansche onderdanen, die gaarne een gelegenheid zouden hebben te baat genomen om tegen hem op te staan. Al zijn naburen waren hem vijandig: Frankrijk en Portugal waren doorgaands met hem in oorlog, de Duitsche vorsten haatten in hem den zoon van karel V, door wien hun macht was gefnuikt geworden. Noch in de Nederlanden, noch in Engeland vond hij medewerking. Door geweld van wapenen alleen zoude hij zich moeilijk tegen zoo vele tegenstanders gehandhaafd hebben, hij behoefde de Staatkunde te hulp te roepen: en dit kwam ook meer met zijn aart overeen, daar hij geen minnaar was van den krijg. Daarentegen was hij zeer werkzaam, meer misschien dan iemand in zijn Staten, en zelfs de geringste zaken ontgingen hem niet. Maar juist die geneigdheid om zich met alle bijzonderheden te bemoeien, bewijst, dat hij ongeschikt was, de zaken in 't groot te overzien; zij geeft tevens, vooral in een vorst, kleingeestigheid te kennen en gebrek van vertrouwen in anderen. Met die bekrompenheid van ziel stond zijn vervolging van wat hij ketterij noemde in verband. Hij was een getrouwe en ijverige zoon der Roomsche Kerk, en als zoodanig verschoonbaar, indien hij, buiten die Kerk geen zaligheid kunnende erkennen, andersdenkenden zocht te brengen op hetgeen hij als den rechten weg beschouwde. Doch hij zag niet in, dat daartoe geen slechter middel gevonden kon worden dan schavotten en brandstapels, dat men wel menschen van de aarde kan uitdelgen, maar geenszins een leer: dat zwaard en vuur niemand overtuigen: eindelijk, dat God, die enkel liefde en lankmoedigheid is, slecht gediend en nagevolgd wordt, door hen ter dood te doemen, die Hem op hunne wijze vereeren.
Intusschen, al krimpt ons het hart bij de herinnering van al de slachtoffers, op zijnen last verbrand, onthoofd, verbannen, of van 't hunne beroofd, nog zou men filips, op zijn standpunt, kunnen verschoonen, en alleen zijn verkeerden godsdienstijver betreuren; maar ongelukkig doet de geschiedenis ons daden van hem kennen, evenzeer wreed en afschuwelijk en waarbij de godsdienst niet in 't spel was..........Enkele trekken van welwillendheid of zelfs van vergevensgezindheid, welke men van hem weet, bewijzen alleen dat niemand zoo boos is, of hij heeft wel eens goede oogenblikken.

{==185==} {>>pagina-aanduiding<<}
Men kan alzoo, geloof ik, aannemen, dat al was filips ook niet zulk een bare duivel, als onze voorouders hem hebben afgeschilderd, hij toch niet de man is, op wien iemand, die eerlijk te werk gaat, gaarne eene lofrede schrijven zal.’ - Over oranje, in de eerste maanden van den opstand, lezen wij de volgende juiste opmerkingen: ‘Volgens het weloverlegde plan van O. moest men, om van Spaanschen invloed en vervolging tegen 't geloof ontslagen te raken, eerst de verwijdering der vreemde benden vragen, vervolgends die van granvelle, en dan, als men van die zijde geen tegenkanting meer te vreezen had, de plakkaten bestrijden. De Prins zelf echter stelde zich niet op den voorgrond, uit zorg van zijn invloed en gezach te verliezen, maar bestuurde in 't geheim de raderen, tot bereiking van zijn doel in beweging gebracht; zoodat men zijn oogmerken wel gissen, maar niets ten zijnen opzigte bewijzen kon. - Die voorzichtigheid was voorzeker loffelijk; maar van een anderen kant mag men niet ontkennen, dat er in het gedrag, door hem te dier tijd gehouden, iets dubbelzinnigs gelegen was, 't geen niet bepaald kan goedgekeurd worden. Maar dit lag daarin, dat hij toen nog alleen als Staatsman handelde, en nog niet, zoo als later, een heilig en verheven doel voor oogen had. Zelf in de Katholieke leer opgevoed en die uiterlijk nog belijdende, was hij door vriend- en bloedverwantschap naauw gehecht aan voorstanders der Hervormde begrippen: als Stedehouder des Konings moest hij de ketterij dempen; als mensch wilde hij lieden sparen, die misschien dwaalden, doch aan velen waarvan hij zijn achting niet ontzeggen kon; hij was niet genoeg met de stellingen der Roomsche Kerk ingenomen om zich een ijveraar voor deze te toonen, en aan de andere zijde nog niet genegen, de gevoelens der Hervormden te omhelzen; dit alles bracht hem in een valsche stelling, en was oorzaak, dat, terwijl de partij van
den Bisschop van Atrecht, hem met argwaan beschouwde, de voorstanders der Hervorming hem nog hun vol vertrouwen niet dorsten schenken.’ - ‘Wat 's Prinsen aart betrof’ - aldus luiden de woorden, waarmede het laatste tafereel besloten wordt - ‘weinige vorsten hebben hem in schranderheid en voorzichtigheid evenaard of in minzaamheid en werkzaamheid overtroffen. Was hij niet zonder menschelijke zwakheden, en waren zijne eerste handelingen op het

{==186==} {>>pagina-aanduiding<<}
Staatstooneel van zelfzucht niet vrij te pleiten, de school des tegenspoeds had zijn karakter gelouterd en hem in zijn verdere loopbaan tot een voorbeeld van geduld, lijdzaamheid, en Kristelijke onderwerping gevormd.’
Niet zoo doorloopend gelukkig als het proza is het dicht van den Heer van lennep, dat hij, in vierregelige rijmpjens, waarvan wij er boven reeds een aanhaalden, aan iedere prent heeft toegewijd; tot de zinrijkste behooren wel, behalve het aangehaalde, dat bij karels afstand:

De Keizer stelt den staf der Nederlanden, 
Met plechtigheid, aan Koning Filips in handen, 
't Is Nassau, op wiens arm de vader leunt; - 
Och! had de zoon, als deze, op hem gesteund! 

Dat bij margaretha's portret, al luidt het wel wat vleijend:

Hier: woelend oproer, ginds: een norschen dwingeland, 
Wie moest zij weêrstand biên? aan wie gehoor verleenen? 
Wat baatte goede wil, menschlievendheid, verstand? - 
En echter, toen zij ging, was vrijheid meê verdwenen. 

Dat bij de portretten van lodewijk van nassau, en van anna van saxen:

Geen zegen brengt een echt, uit Staatsbelang gesloten, 
Zoo Anna bogen mocht op rijkdom, aanzien, schoon, 
Wat heil heeft Nassau uit dien huwlijksband genoten? - 
Maar 't dankbaar Neêrland roept: ‘Prins Maurits was haar zoon!’ - 

Men ziet hoe gelukkig de Heer van lennep de rampzalige vrouw van hare - eenige - goede zij heeft weten te treffen.
De ‘op staal gegraveerde platen’ van het boek zijn allen uit een vroeger bij den Uitgever verschenen Leven van willem I ontleend, en dus velen onzer lezers zeker bekend. Zij weten dan tevens dat ze slechts in enkele uitzonderingen op werkelijke kunstwaarde mogen bogen. Lof verdienen slechts het portret van willem I, door lange, naar hamburger en miereveld, de Leidsche weesjongen (48), het vertrek der Spaansche soldaten (14 en 54), de overtocht over de Maas (32), oranjes uitwijking (24), en misschien een enkel ander. Geheel afzichtelijk zijn onder anderen: willems dankgebed (44) en de hond van den Prins (38). Onder de portretten mag men velen geheel mislukt noemen, b.v. die van jan van nassau,

{==187==} {>>pagina-aanduiding<<}
van charlotte van bourbon, egmont en alva; de minst slechten zijn die van margaretha, anna van saxen, requesens, en lod. van nassau; geen van allen echter is onberispelijk. Als kunstkeurig prentenboek laat het werk - hoe vaderlandsch van zin - dus wel iets te wenschen over. Het proza dat er de Heer van lennep in gaf, zouden wij echter gaarne door den Heer fuhri tot schoolgebruik afzonderlijk zien drukken en uitgeven. Geen dat beter beantwoorden zou aan de bedoeling van dien Hoogleeraar, die de vaderlandsche geschiedenis als een ‘kostbaar erfgoed voor Nederlandsche kinderen’ hun onverminkt wenscht te zien voorstellen. Enkele onjuistheden, die door de historische nasporingen van den laatsten tijd, in de vroegere voorstelling aan 't licht zijn gebracht, en deze of gene misstelling, die ons bij het lezen in 't oog viel, zouden daarbij dan gewijzigd en verbeterd moeten worden. Granvelle b.v. verliet niet vrijwillig, maar op 's Konings uitdrukkelijk verzoek het land; de eerste grondslag van 't Verbond der Edelen werd niet te Brussel maar te Spa gelegd; de zamenkomst te Duffel kon naauwkeuriger beschreven zijn; tholouse heette niet jaques maar jean, en werd naar het schijnt niet in een schuur verbrand, maar ‘hachè en cent pièces’ in spijt van het losgeld, dat hij aanbood; bergen kwam niet door vergif om, evenmin als Don jan; egmont en hoorne werden niet na een maaltijd, maar na eene beraadslaging gevangen genomen; vargas schijnt niet gemengd te zijn geweest in de gevangenneming van filips willem; het gerucht omtrent
alva's wreede plannen tegen de onwillige Brusselaars (35) was denkbeeldig; dat filips den tienden penning had afgekeurd is wat te veel gezegd; de la noue ware beter la noue geheeten.




Uit het Ghetto. Joodsche volksvertellingen uit Boheme, van Leopold Kompert. Uit het Hoogduitsch vertaald door J. Oudijk van Putten. Te 's Gravenhage, bij K. Fuhri. 1853. In gr. 8vo. 334 bl. f 3-:

Er bestaan slechts weinige ons bekende Romans over dit onderwerp en daarom komt ons het bovenstaande werk belangrijk genoeg voor, om er eenige oogenblikken bij stil te

{==188==} {>>pagina-aanduiding<<}
staan. Immers er zijn oorspronkelijke Hollandsche romans over Joodsche toestanden, wier Schrijvers of Schrijfsters weinig of niet deswege waren ingelicht; er bestaat een Roman van auerbach, Spinoza getiteld, voor het geheel der lezing overwaardig, maar zondigende tegen de zeden en de gebruiken der Amsterdamsche Portugesche Joden in de 17e eeuw: heyne en börne hebben de waarheid aan den humor ten offer gebragt. Maar kompert heeft de toestanden wedergegeven, zoo als zij zijn, dat wil zeggen, zoo als zij in Boheme zijn, waar, ondanks de vooruitgaande beschaving en verlichting, de Joden nog binnen de enge grenzen van het Ghetto opgesloten blijven en waar zoo doende de ontwikkeling van den geest wordt belemmerd, en hun de dwang wordt opgelegd zich bijna uitsluitend tot den handel - en nog wel tot den kleinhandel - te bepalen.
De verdienstelijke Vertaler heeft in een goed geschreven voorrede het belangrijke van het onderwerp uiteengezet en heeft de waarde van het boek niet te hoog geschat. Zeker is het werk van k. een pleidooi voor de émancipatie der Joden; zeker is het: dat ieder, die zijne eenvoudige vertellingen leest, dieper en inniger gevoelt wat eene émancipatie der Joden beteekenen zou, en gereeder daartoe zal medewerken, dan wanneer k. zijne welsprekendheid had uitgeput, om die émancipatie voor de Regtbank van het Christelijk gemoed op nieuw te bepleiten. Doch daar waar k. het woord rigt tot zijne eigene ‘stamgenooten’, schijnt hij ons toe nog te veel te hebben toegegeven aan de vooroordeelen en de gehechtheid aan vormen, die bij hen nog steeds bestaan. Het voortreffelijke stukje: de kinderen van den Randar, levert het bewijs van ons gezegde. Die jongeling, die zich aan de boeijen van het formeele Jodendom ontwringt om tot een geestelijk Jodendom over te gaan, is, naar óns inzien, te zwak. Kompert durfde niet doortasten: durfde zijne meening niet rondborstig uitspreken. Vandaar een hinken op twee gedachten, dat somtijds de bedoelingen van den Schrijver twijfelachtig maakt. Voor de opvatting van een spirituëel Jodendom zijn de Joden in het Ghetto gansch en al ongeschikt, maar hunne émancipatie zou geheel andere resultaten hebben, dan die welke wij bij moschele (den half-geémaneipeerden jongeling bij k.) bespeuren. Hannele daarentegen is uitmuntend geteekend. In haar heeft k. het bewijs geleverd (een be-
{==189==} {>>pagina-aanduiding<<}
wijs dat zijne land- en stamgenooten zoo noodig hebben),
dat aan de vrouw - vooral aan de Jodin bij émancipatie harer geloofsgenooten - eene hoogere godsdienstige vorming moet te beurt vallen.
In één woord - wie de verhalen van kompert leest om te weten of ‘het verliefde paar nog trouwt’, of zijne personen ‘gelukkig of ongelukkig worden’, wie die verhalen leest om de geschiedenis, - hij deed beter het boek digt te slaan. Maar wie door den bolster de kern ziet, wie de waarheden en leeringen vat, die k. in het luchtige gewaad van een Roman heeft gestoken, hij zal het boek met genoegen lezen en het niet onvoldaan uit de handen leggen.
De vertaling is uitmuntend. Dat de Heer van putten hier en daar een kleine dwaling in het formeele heeft begaan, is zeer vergeefelijk; b.v. op bladz. 57: dat zij haar op de goede plaats (het kerkhof) gezien hadden, moet zijn: dat zij haar op het gut Ort gezien hadden. Gut Ort is evenzeer een technische term, als Sidur, Bargen, Schamesz, Kille enz. Misschien ware het wel beter geweest om al dat jargon uit den tekst te verbannen en er terstond de Hollandsche vertaling voor in de plaats te stellen. Maar ubi plura nitent - non ego paucis offendor maculis.
Het boek is overigens net en goed gedrukt; maar het vignet is bij uitstek slecht. De voorstelling zondig tegen de gewoonte. En Joodsche knaap, die zich met ontbloot hoofd ‘benschen’ (zegenen) laat, is geen Joodsche knaap. Bij een eventuëele herdruk zette men hem gerust een pet op.

g.

Waarheid en logen. Naar het Engelsch van Charlotte Elisabeth. Te Amsterdam, bij Gebr. Kraay. 1852. In 12mo. 158 bl. f 1-25.

Het doet ons leed, dat de uitgave van boekjes als dit, in ons Vaderland nuttig, ja noodig is. Niets wenschten wij liever dan dat Protestanten en Roomschgezinden, gelijk welëer, in vrede naast elkander woonden, en de Kerkgenootschappen het een en het ander verdroegen. Maar dat ligt niet in den weg dien Rome gewoon is te bewandelen, wanneer het gele-
{==190==} {>>pagina-aanduiding<<}
genheid ziet tot aanmatiging, tot overheersching, tot proselietenjagt, ook langs slinksche wegen en door niet geoorloofde middelen. Dit boekje, hetwelk bestemd is om de oogen van den zorgeloozen Protestant voor het laatste te helpen openen, maakt aanschouwelijk, hoe gemakkelijk het is door geslepen wèlberekenden list om een jeugdig en onnadenkend gemoed te verschalken. Het predikt alzoo behoedzaamheid, ook dáár waar de argeloosheid haar onnoodig zou achten. De inkleeding is onderhoudend, de vertaling goed, en de uitvoering zindelijk.




Verwaldink, of ons dorpsleven. Losse schetsen en herinneringen van Hein Bat, die bij den dorps-dominé in huis woonde. Te Kampen, bij K. van Hulst. 1853. In gr. 8vo. 250 bl. f 2-40.

Indien marie (zie het Voorberigt) om de uitgave dezer herinneringen gevraagd heeft, is dat - het véél van haar houden eens daargelaten - naar óns gevoelen, een bewijs, dat marie òf geen gezond verstand heeft, of de manuscripten van hein bat niet had gelezen. Ware dit anders, en marie den Heer bat zoo genegen als deze háár, dan zou zij hem het uitgeven van dit boek hebben ontraden. Inhoud, vorm, stijl, taal, correctie - wij kunnen er niet anders van zeggen, dan dat we uit Verwaldink (vermoedelijk 48672315910) iets beters hadden verwacht.




De Vreemdeling in Noordholland, of de overwinning van de lief de over het vooroordeel. Een op waarheid gegrond verhaal, door J. Dijk. Te Amsterdam, bij W. Willems. 1850. In gr. 8vo. 328 bl. f 3-:

Het behoeft geen gevolg te zijn van bloot vooroordeel, als men liever een geschiedverhaal dan een roman leest. Immers, al zij de inkleeding van het verhaal romantisch, er is toch waarheid in, en de handelende personen hebben bestaan of bestaan welligt nog. Maar de personen uit een roman, om het even of ze verachting of hoogachting hebben opgewekt, laten, bij alle bewondering van de vinding en het talent des

{==191==} {>>pagina-aanduiding<<}
Schrijvers, slechts een zeer flaauwen indruk na, omdat men weet, dat zij niets meer of minder zijn dan ijdele gedachtenbeelden. Het gebeurt dan ook zeker wel eens, dat men, na een roman met diepe aandoening gelezen te hebben, zich schaamt over zoo groote belangstelling in personen, die nooit hebben bestaan, terwijl men belijden moet dagelijks gevoelloos te zijn voor 't werkelijk lijden van natuurgenooten rondom ons. Ref. is daarom, zonder 't lezen van goede romans af te keuren, méér ingenomen met een verhaal ‘op waarheid gegrond.’ Worden in zulk een verhaal ook de zeden en gebruiken en de geaardheid der bewoners van bepaalde streken des vaderlands geschetst (hoe groote verscheidenheid biedt óns Land in alle die opzigten aan!), dan is 't hem dubbel aangenaam, en - ook die verdienste heeft het aangekondigde verhaal. De handelende personen zijn karakteristiek, en met getrouwheid naar het leven voorgesteld; wie hier met rentenaar en bregje, met frits en aafke heeft kennis gemaakt, behoeft hen niet persoonlijk te hebben gekend, om ze zich duidelijk voor den geest te stellen. De verhaaltrant is, daarenboven, eenvoudig en geeft vrij wel de eigenaardige spreeken zegswijzen der Noordhollandsche landlieden terug. Met welgevallen ziet men hier, hoe een degelijke volksäard niet duurzaam door vreemdelingen kan worden onderdrukt of verbasterd; maar met de oude zeden ook de oude plooijen weder aanneemt. Het werk verdient, naar Ref. gevoelen, alle aanprijzing, en hij zoude zich grootelijks vergissen wanneer het door iemand onvoldaan werd uit de handen gelegd.
Druk en papier zijn goed, en de titel prijkt met een lief vignet. Moge de late aankondiging, aan welke Ref. geen schuld heeft, nu strekken, om de belangstelling in 't werk te vernieuwen.
v.

Polycarpus. Magazijn van algemeen-nuttige kundigheden. De dierenwereld in hare geaardheid en verrigtingen. Door J.L. Dubois. 4e-7e Aflevering. Te Gouda, bij G.B. van Goor. 1852. In kl. 8vo. f 2-60.

Dit werkje is nu volledig en bevat 664 bladzijden, behalve

{==192==} {>>pagina-aanduiding<<}
de Voorrede. Ook 't Register, dat het gebruik zeer gemakkelijk maakt, is niet daaronder begrepen.
Het is niet wel mogelijk over een ‘Magazijn’ van dezen aard in bijzonderheden te treden, daartoe is het getal der onderwerpen te groot, en ook de wijze van behandeling te speciaal.
Bij vorige Afleveringen zijn een paar aanmerkingen gemaakt op de plaatjes, maar bij dezen moet Ref. erkennen, dat de plaatjes gewonnen hebben naarmate het werkje is vooruitgegaan.
Kanarievogels leggen doorgaans 2, 3 of 4 eijeren. Ref. gelooft dat het leggen van 6 eijeren bij hen tot de zeldzaamheden behoort. Zulke kleine misstellingen vindt men hier en daar; doch zij beletten niet dat het werkje alle aanbeveling verdient. De onbeduidende gebreken die 't bevat zijn te verschoonen wijl ze onschadelijk zijn. Zij die voor eene verdere beoefening der dierkunde niet zijn bestemd, hebben genoeg aan eene algemeene kennis; terwijl de beoefenaar der dierkunde welhaast grootere werken bestudeert, die zijne kennis uitbreiden en zuiveren.
Intusschen is deze Polycarpus meer vertaald dan oorspronkelijk, en het ware bescheiden geweest wanneer de bewerker van den Nederduitschen tekst dat op den titel had doen blijken; liever dan 't te erkennen in de laatste Aflevering.
Stijl en correctie, druk en papier zijn goed. Het werkje is ongemeen geschikt tot een geschenk op feest- of verjaardagen, en allezins berekend om de jeugd, als ware het spelende, met de dierenwereld in hare geaardheid en inrigtingen bekend te maken.
v.




Schets der Algemeene Geschiedenis. Leer- en Leesboek voor school en huis. Door Dr. W. Hecker. Tweede herziene druk. Te Groningen, bij P. van Zweeden. 1851. In 12mo. 107 bl. f :-30.

Vroeger gaven wij reeds een gunstig verslag van deze schets der Algemeene geschiedenis, die zich door beknoptheid en volledigheid aanbeveelt, en zeer geschikt is, op de school en in huis, tot een leer- en handboekje bij de historische lessen. Men kan het ook gebruiken tot een leesboekje, om zich de tijdvakken en hoofdgebeurtenissen goed in het geheugen te prenten. Behalve door een duidelijken stijl en degelijken inhoud beveelt het zich ook nog aan door de bijgevoegde tijdrekenkundige tafel, en de geringheid van den prijs. Wij kunnen dus ook deze tweede herziene druk met gerustheid aan alle onderwijzers en huisvaders aanbevelen.





{==193==} {>>pagina-aanduiding<<}

Boekbeschouwing.

Geschiedenis der Christelijke Godsdienst en Kerk, door Dr. A. Neander. Uit het Hoogduitsch vertaald door  W.C. Mauve,Predikant te Haarlem. 7-10de Aflevering. Te Rotterdam, bij van der Meer en Verbruggen. 1850. Per Aflev. f :-90.

Wij zijn met dit uitmuntend werk gevorderd tot de Alexandrijnsche School; die belangrijke verschijning uit den morgenstond der Christelijke Kerk. Het Christendom, uit den boezem des volks opgetreden, werkte allereerst op de gemoederen, en wie zijn inwendig bederf erkende gaf zich gewonnen, en nam de verkondigde redding geloovig aan; maar toen het tot de geletterden doordrong, werden de ontdekking die het openbaarde en de hulp die 't aanbood beredeneerd en tegen de ontdekkingen en hulpmiddelen der wijsgeerige scholen vergeleken. In Alexandrië, de nieuwe zetelstad der wijsheid van het wegstervende Athene, die zich daar rondom eene kostbare boekerij, en roemrijke scholen zamentrok, was het geen wonder, dat die wijsgeeren, welke het Evangelie als Goddelijke openbaring aangenomen hadden, zich beijverden om de Grieksche beschaving met het Christendom te vereenigen en door hetzelve te veredelen en te heiligen. Dáárdoor kwam, boven die der Grieksche wijsheid, de voortreffelijkheid uit van de Christelijke leer: als voltooijende wat in de wijsbegeerte slechts voorbereiding was geweest; doch daardoor ook werden in het Christendom heidensche begrippen ingeleid, die hunne onechte afkomst niet konden verloochenen.
Neander zegt, met reden, dat het nog eene vraag is, van waar de oorsprong der Alexandrijnsche Catechetenschool, de eerste Christelijke Akademie, waar clemens, origenes, heracles en anderen onsterfelijken roem behaald hebben, uit af zij te leiden. Waarschijnlijk is zij een gewrocht des tijds geweest, dat in de gegeven omstandigheden niet kon achterblijven. Ware zij ontstaan in Galilea, dat zou verbazing wekken, doch in Alexandrië wacht men haar, en 't zou bevreemding baren, als zij dáár niet ware ontstaan, toen mannen van wetenschap de leer van het kruis omhelsden. Daarom ook

{==194==} {>>pagina-aanduiding<<}
kreeg zij eerst naam toen pantaenus den stoïcijnschen mantel over den Christelijken leerstoel hing. De wijsgeer die de Christelijke waarheid onderwees, kon niet nalaten haar wetenschappelijk voor te dragen.
De Schrijver stelt het leven en werken, de verdiensten, afwijkingen en misgrepen dezer school in een helder licht. Na hare strekking te hebben aangetoond, antwoordt hij op de vraag: wat er in hare leeraren vereischt werd? - Met eene grondige kennis van de Grieksche Godsdienst moesten zij eene wijsgeerige vorming verbinden, om voor den omgang met geleerde Heidenen geschikt en tot het oplossen van hunne twijfelingen berekend te zijn. Te Alexandrië konden die Catecheten niet volstaan met het voordragen der hoofdwaarheden van het Christendom, volgens de overlevering; - hunne beschaafde Catechumenen verlangden een geloof, dat een wetenschappelijk onderzoek verdragen kon, en zij moesten de oorspronkelijke bron der godsdienst in de Schrift voor hen openen. Er was dus veel vervat in den werkkring dier mannen die, uitgaande van het geloof der Kerk, de noodzakelijkheid van deszelfs wetenschappelijke ontwikkeling, en de behoefte aan eene Christelijke wetenschap erkenden, en die behoefte zochten te bevredigen. Daardoor werd die School de wieg en bakermat van de Christelijke Godgeleerdheid.
Voor elk, die de tweespalt in de Christelijke Kerk heeft gadegeslagen, en haar ook nu niet uit het oog verliest, is het van groot aanbelang den Schrijver te hooren over de aanvallen welke deze School te verduren had, en hoe clemens haar verdedigde vooral tegen de beschuldiging, dat de Goddelijke openbaring als bron van waarheid haar niet genoegzaam was, en dat zij wie niet wetenschappelijk gevormd waren, van hare kennis uitsloot.
Clemens schijnt het geloof niet hooger geschat te hebben dan als een blindelings aannemen op gezag, dat van den eigenlijken geest des Christendoms nog ver verwijderd is. In de kennis (gnosis) ziet hij daarentegen het innerlijk, geestelijk Christendom; een Goddelijk leven. Terwijl de bloot geloovige door een duister gevoel zich besturen laat, en daardoor het goede voorbijziet, of niet op de regte wijze volbrengt, handelt daarentegen de Christen, die tot de kennis gekomen is, altijd met heldere bewustheid en onder de leiding van zijne

{==195==} {>>pagina-aanduiding<<}
verlichte rede. Als het onderscheidende kenmerk des laatsten, noemt clemens: dat hij door de liefde het toekomende als reeds tegenwoordig omvat. Wat de Stoïcijnen van den wijze zeiden, past hij op dezen toe. Hij alleen doet het goede met bewustheid, met het ware doel, waartoe alles in 't geheele leven betrekkelijk gemaakt moet worden. Al zijne daden zijn daarom goede daden, terwijl het goede dat de bloot geloovige als uit instinct volbrengt, tusschen het goede en kwade in 't midden ligt. De kennis heeft dus haar doel in zich-zelve; want zij is het leven in het Goddelijke, en zoekt in onafgebroken beschouwing van het goddelijke te leven, en strijdt om zichzelve te bezitten. Het geloof daarentegen is slechts middel, daar het door vrees en hoop tot het nalaten der zonde en het volbrengen der geboden dringt. - Omtrent de betrekking tusschen aanschouwen, weten en gelooven leerde clemens, dat het geloof de grondwaarheden zonder aanschouwing, en alleen tot besturing van den wandel aanneemt; maar dat de aanschouwing den geest onmiddellijk tot het hoogste verheft, en dat het weten of de kennis door bewijsvoering wordt verkregen.
Met niet minder scherpzinnigheid doet de Schrijver ook origenes als handhaver van de rigting dier School kennen. Hij wijst aan hoe déze de verhouding tusschen geloof en kennis bepaalde en tot eene vergelijking kwam van de verschillende trappen van ontwikkeling des Christendoms in denzelfden tijd, met de verschillende trappen van deszelfs ontwikkeling in de opvolging der tijden. Even als het Jodendom een trap van voorbereiding voor het Christendom was geweest, zoo bestond er ook - meende hij - eene tijdelijke denkwijze in de Kerk, ter voorbereiding van een lateren overgang tot de ware, geestelijke opvatting van het Christendom. - Neander wijst aan wát er waars in die voorstelling van origenes ligt opgesloten, en verklaart daaruit ook wáárom de Alexandrijner leeraar tweeêrlei uitlegging van de H. Schrift aannam; van welke de eene den letterlijken en historischen zin verklaarde, en de andere tot den hoogeren geestelijken zin poogde door te dringen. De gronddenkbeelden des grooten mans worden geroemd, maar ook niet verzwegen hoe hij door valsche beschouwingen aan het doolen raakte en afdwaalde tot het zoeken van de zoo veel gerucht gemaakt hebbende allegorische

{==196==} {>>pagina-aanduiding<<}
uitlegging; met aanwijzing van het gevaarlijke dier schriftuitlegging, die den geschiedkundigen bodem van het Christendom ondermijnde.
Na aldus de verschillende grondrigtingen der godgeleerdheid en hare betrekking tot elkander te hebben voorgesteld, toont de S. hoe diezelfde grondverschillen bij de ontwikkeling der afzonderlijke waarheden zich openbaarden. Zeer uitvoerig handelt hij over de leer der Drieëenheid, wier grondtrekken hij uit de gewijde oorkonden opspoort, en wier wijsgeerige ontwikkeling hij aanwijst. Het begrip van den Logos wordt bepaald en de Monarchiaansche strijd in hare twee klassen beschreven. Zij bewijzen dat het goddelijke er niet bij wint, wanneer het onder menschelijke behandeling vervalt. Zelfs de pogingen om eenen middelweg te doen betreden wekte nieuwe verschillen op. De objective waarheid ligt niet in 't midden van subjective opvattingen. Partijen kunnen elkander naderen, maar de waarheid-zelve is onbewegelijk. Grondig wordt vooral het stelsel van sabellius onderzocht, die de verschillende opvattingen in drie voorbijgaande openbaringsvormen van het Oneindig Wezen zocht te vereenigen. Paulus van Samosata, Bisschop van Antiochië, kwam tot het tegenovergestelde. Volgens hem was christus een gewoon mensch, door den Logos bezield. Beknopt is neanders voorstelling van de opvatting van het leerstuk in de Westersche Kerk, die eenvoudiger en zinnelijker God zich dacht. Men ziet intusschen, dat het slagveld reeds gekozen en gemeten was, waar kort daarna de Arriaansche strijd zou aanvangen.
Van de Theologie gaat neander over tot de Anthropologie, en opent eene schatkamer van nieuwe gedachten, en fijne, verrassende opmerkingen. Hij ontwikkelt tegenover het Heidensche het Christelijk gevoelen aangaande zonde, schuld en vatbaarheid voor verlossing, en voorts omtrent de zedelijke vrijheid; met opgave van de verschillende gevoelens deswege bij de Gnostiken en de Kerk van Noord-Afrika.
De kritische beschouwing der leer aangaande den christus, zoo als die door de oude Kerk geformuleerd werd, doet zien, hoe de persoonlijkheid van den Heer onder de beschouwingen van den wijsgeerigen geest een twistpunt werd, dat wel niet voldingend beslist zal worden vóór dat de Kerk den Heer zal zien gelijk Hij is. Neander onderzoekt de gevoelens van

{==197==} {>>pagina-aanduiding<<}
onderscheidene mannen, vooral dat van justinus martijr, en ruimt eene breede plaats in aan de meeningen van origenes. Vervolgens behandelt hij de uiteenloopende gevoelens over de bestanddeelen der verlossende werkzaamheid van christus, benevens het verband tusschen verlossing en heiligmaking, en den schadelijken invloed der vermenging van Joodsche en Christelijke begrippen.
Die invloed bleef ook niet zonder uitwerking op de leer aangaande de laatste dingen, maar was de bron der leerbegrippen omtrent het zoogenoemde duizendjarige rijk. - De vermelding van den strijd tegen de Gnostiken over de opstanding, en van origenes gevoelen omtrent eene immer durende ontwikkeling na den dood, eindigt deze beschouwingen.
De lezer ziet dat hier méér is dan een Compendium der geschiedenis van het Christelijk leerbegrip, zoo als het ontstond en zich ontwikkelde.
Nu volgt eene kritische beschrijving van de wetenschappelijke waarde der voornaamste Kerkleeraren uit dit tijdvak, beginnende met de zoogenoemde Apostolische vaders. Voor de historische waardeering der Apostolische schriften is belangrijk wat de Schrijver zegt: ‘Een verschijnsel, eenig in zijn soort, is het in 't oog vallend onderscheid tusschen de schriften der Apostelen en die der Apostolische vaders, niettegenstaande de laatsten, wat den tijd der vervaardiging betreft, zoo na aan de eerste grenzen. Terwijl de overgangen niet dan van lieverlede plegen gevormd te worden, nemen wij hier eene plotselijke verandering waar. Er is hier geene toenadering, maar een sprong, die ons ten bewijze kan verstrekken van den bijzonderen invloed van Gods Geest op de Apostelen of van de nieuwe scheppende kracht, in die vroegste dagen werkzaam. Op den tijd der eerste buitengewone werkingen des Heiligen Geestes volgde die der vrije ontwikkeling van de menschelijke natuur in het Christendom, en gelijk overal, zoo moest die ook hier in 't klein beginnen, eer het Christendom verder doordringen en de groote geestelijke krachten, die in het mensch dom liggen, aan zich onderwerpen en bezielen kon. Eerst moest het blijken, wat de Goddelijke kracht in de dwaasheid der prediking vermogt uit te werken.’
De brief van barnabas wordt oordeelkundig zijne plaats aangewezen; de geschriften der Apologeten, Aziatische en Noord-
{==198==} {>>pagina-aanduiding<<}
Afrikaansche Schrijvers worden behandeld. Wie het Ebionitisme in de Kerk van Rome wil gevonden hebben, mag wel in overweging nemen wat over hegesippus en zijne schriften tot weêrlegging van die onhoudbare meening is aangevoerd.
Schraal is de oogst van de geschriften te Rome. Rome handelde meer dan het dacht, en streefde naar het Kerkbestuur. Aan anderen gunde het de pen; voor zich-zelven verlangde het den herderstaf, en later den schepter. Des te overvloediger is die oogst in het Oosten. Eene beoordeelende beschouwing maakt ons nog nader met clemens en origenes bekend. Zielkundig en waar is de beoordeeling van het feit, dat origenes de woorden van jezus: ‘daar zijn gesnedenen, die zichzelven gesneden hebben om het Koningrijk der hemelen’ uit misverstand op zich-zelven letterlijk in toepassing bragt. Die daad moest, zoo ras hij de misvatting inzag, noodwendig invloed hebben op de rigting van zijne schriftverklaring. Neander spoort na, hoe hij van het autoriteitsgeloof tot de zelfstandige gnosis kwam, en ontdekt de bron der verwijdering tusschen hem en den naijverigen Bisschop demetrius, die hem met zijnen haat vervolgde. In het verhaal der werkzaamheden van heraclas, dionysius van Alexandrië, hieracas en gregorius thaumaturgus vindt men de geschiedenis van origenes' invloed op de wetenschappelijke rigting in de Kerk. - De Afdeeling eindigt met de bestrijding des grooten mans door methodius en zijne verdediging door pamphilus.
Wij zijn nu gekomen tot het einde van het Tweede Deel, en besluiten onze aankondiging met dit woord des vereeuwigden Schrijvers: ‘Zoo eindigt de ontwikkelingsgang der Christelijke leer in dit tijdvak met den strijd der partijen, die elkander in evenwigt moesten houden, opdat het Christendom niet door menschelijke eenzijdigheid verminkt, maar als bestemd, om al het strijdige te overwinnen en tot een te brengen, in 't licht gesteld zou worden. En gelijk die ontwikkeling en loutering, in onafgebroken loop van het eene geslacht tot het andere voortgaan, zoo bevat ook het einde van dit eerste groote tijdperk het voorteeken en de voorspelling van 't geen alle volgende tijdvakken brengen zullen, waarin door steeds vernieuwden strijd en de laatste overwinning, die aan elken strijd een einde zal maken, moet voorbereid worden.’

h.
j.h.s.





{==199==} {>>pagina-aanduiding<<}

De strijd met Dulon. Een Kerkelijk vraagstuk beslist, door de Theologische Faculteit van Heidelberg. Met eene Voorrede van Dr. Daniël Schenkel. Uit het Hoogduitsch vertaald door J. Oudijk van Putten. Te Rotterdam, bij van der Meer en Verbruggen. 1852. In gr. 8vo. XVI en 112 bl. f 1-:

Dit werk getuigt van de hoogte, welke de vijandschap tegen God, tegen christus, en tegen de menschheid hier en daar in Duitschland heeft bereikt, maar het is tevens een bewijs, dat ook daar nog wetenschappelijke mannen zijn, die de verstandelijke kracht en den zedelijken moed bezitten, om aan het streven naar de verwoesting van waarheid en deugd paal en perk te stellen.
Sinds een geruimen tijd verontrustte de Predikant dulon de godvruchtige gemoederen met zijne openbare vijandschap tegen het Christendom. Een aantal leden van de Lievevrouwe-kerk te Bremen boden den Senaat een adres aan, waarin zij te kennen gaven, dat hij: de door de Gereformeerde Kerk, ja door alle Protestantsche belijdenissen erkende geloofsleeringen der Heilige Schrift loochende; - de geloofwaardigheid der Heilige Schrift, en de waarheden van het Evangelie bestreed, en niet alleen tot het Christendom niet meer behoorde, maar vijandig er tegenover stond. - Zij baden dáárom den Senaat gepaste maatregelen te nemen tot beveiliging der Kerk.
De Senaat verzocht den beklaagde zich te verantwoorden. Dulon weigerde zulks, op grond dat hij dit Staatsligchaam niet bevoegd achtte om uitspraak in het geval te doen.
Toen vroeg de Senaat aan de Godgeleerde Faculteit te Heidelberg: of de beschuldigingen gegrond waren, en, zoo ja, welke maatregelen dan tegen den schuldige behoorden genomen te worden?
Het advies daarop door de Doctoren umbreit, ullmann, hundeshagen en schenkel uitgebragt, wordt in dit boek gevonden. Wij zullen den inhoud er van hier niet opgeven; maar bevelen elk de lezing van dat advies aan, hetwelk zich onderscheidt door helderheid, naauwkeurigheid, gematigdheid, vastheid en ernst, bovenal door onpartijdigheid.
De beschuldiging, met bewijzen gestaafd, is door de advi-
{==200==} {>>pagina-aanduiding<<}
seurs gegrond verklaard. Het kon ook niet anders: op het Christelijk standpunt waarop de Heidelbergers staan, konden zij den leeraar niet vrijspreken, die: - in de zonde geen zedelijk, maar een bloot maatschappelijk begrip ziet; - de regtvaardigmaking vindt in het alleen zaligmakend geloof des menschen aan zich-zelven; - den God, in het Oude Verbond geopenbaard, eenen ‘Demon’ noemt, die de aarde vervloekte; eenen boozen geest (unhold), die de zonde heeft gewild, om de vijanden van zijn volk met schijnbaar regt te kunnen vernietigen; - de godmenschelijkheid des Heilands een hersenschim noemt; - het rijk Gods voorstelt als eene Socialistische inrigting, en de gelijkmatige verdeeling bedoelt van goederen en genietingen.
Het zal dus niemand bevreemden, dat de Faculteit ook adviseerde om tegen den man te handelen, die zoo verregaand zijne roeping miskende. De gronden daartoe aangevoerd verdienen de gezette overweging van elk, die bij de kennis van het Kerkregt belang heeft. Wij zullen eene enkele proeve er uit mededeelen, en kiezen 't uit dat gedeelte waarin gehandeld wordt over de waarde der geloofsbelijdenissen.
‘De geloofsbelijdenissen, zoowel aan de zijde der Luthersche als bijzonder ook aan den kant der Hervormde Kerk, bedoelden oorspronkelijk niet anders te zijn, dan getuigenissen van het met den inhoud der Heilige Schrift overeenstemmende geloof dergenen, welke haar aflegden. Voor den gemeenschappelijken grondslag des geloofs, dien men ook met de leden der Roomsch-Katholijke Kerk gemeen had, waren de oud-Kerkelijke Symbolen voldoende; - om, daarentegen, de van het dogma der Roomsche Kerk zoowel als van de zonderlinge meeningen van sektarische rigtingen afwijkende leerstellingen, op grond der Heilige Schrift vast te stellen, en eenen vastbegrensden leergrondslag te helpen leggen zijn de geloofsbelijdenissen ontworpen, tot kerkregtelijk aanzien gebragt, en als op den openbaringsvorm der Heilige Schrift rustende leervormen, algemeen in de Evangelische Kerk beschouwd en van gezag gemaakt geworden. Onder alle omstandigheden echter was haar doel tweeledig. Aan den eenen kant verleenden zij der Kerk een eigenaardig leerkarakter; zij vatten den heilsinhoud der Schrift in klare, vaste, ondubbelzinnig geformu-
{==201==} {>>pagina-aanduiding<<}
leerde stellingen zamen; zij waren eene uitdrukking van het gemeenschappelijk geloof in een band, welke hen die op denzelfden belijdenis-grondslag stonden, en door dezelfde Christelijke overtuiging innerlijk vereenigd waren, ook uiterlijk verbond; hetgeen bijzonder gewigtig werd in eenen tijd, in welken de zuurdeesem der ontbinding, met vernietigend geweld, in de buitendien slechts gebrekkig te zamen gehouden Evangelische Kerk zocht in te dringen. Aan den anderen kant beperkten zij den leerwillekeur, die zeker geen verstandig mensch met leervrijheid verwisselen zal.’ - ‘Om haar leerkarakter vast te stellen
en tegen leerwillekeur zich te beveiligen; om hare vrijheid en zelfstandigheid tegenover vreemdsoortige of geheel vijandige elementen, die op hare vernietiging bedacht waren, te handhaven: - in dezen zin en met dit doel heeft ook de Gereformeerde Kerk in verschillende landen, en onder verschillende omstandigheden hare geloofsbelijdenissen opgesteld, en die, waar het noodig was, met woord en schrift, ja zelfs met het kostelijk bloed van getrouwe geloofsgetuigen verdedigd.’
De Senaat van Bremen volgde het advies op. Het gemeen en woest verzet van dulons aanhangers, in het Voorberigt medegedeeld, was een natuurlijk gevolg van zijne leer en de voortgezette ontwikkeling van de ontkenning der Christelijke waarheid. - Dank zij Gode, dat zulke verschijnselen in Nederland vreemd zijn; en zoo blijve het!





Geschiedenis der Christelijke Kerk; voor Katechisatieën en huisgezinnen. Vrij naar het Hoogduitsch van W. Leipoldt, door G.W. Sannes, Predikant te Oude Pekela. Met een Voorberigt van P. Hofstede de Groot, Hoogleeraar te Groningen. Vijfde, op nieuw verbeterde en vermeerderde druk. Te Groningen, bij M. Smit. 1852. In 12mo. 276 bl. f 1-25.

Dit veel gebruikte boek behoeft geene aanbeveling meer. Sedert de eerste uitgave zijn ongeveer elf jaren voorbijgegaan, en thans is het voor de vijfde maal in het licht verschenen, in weerwil van de, zoo wij veronderstellen, aanzienlijke oplage. Getuigt dit reeds ten voordeele van den inhoud, wij mogen niet verzwijgen, dat er bij elken nieuwen

{==202==} {>>pagina-aanduiding<<}
druk verbeteringen en vermeerderingen zijn aangebragt, die van de voortdurende zorg des Vertalers getuigen. Ook thans heeft hij getrouw gebruik gemaakt van hetgeen in de laatste vijf jaren geschreven en geschied is, in zooverre daardoor over vroegere gebeurtenissen een nieuw licht verspreid of de gedaante der Kerk weder veranderd werd. Ook door het tijdtafeltje, dat hij er bijgevoegd heeft, met opgave der bladzijde, waar over elke zaak gehandeld wordt, heeft hij de bruikbaarheid van het werkje bevorderd. Wij danken er hem voor en maken ouders en leermeesters bij vernieuwing opmerkzaam op dit nuttig en doelmatig geschrift, dat, in hoeveler handen het ook moge gekomen zijn, zeker nog bij lange na niet algemeen genoeg verspreid is in de huisgezinnen en gemeenten van ons Vaderland. De kennis van de geschiedenis der Christelijke Kerk behoort toch zeker in onze dagen tot de bestanddeelen eener godsdienstige opvoeding. Wie daarvan ten eenenmale ontbloot is, kan niet geacht worden tot de wèl onderwezene en ontwikkelde gemeenteleden te behooren, al mogt hij ook overigens zich door uiterlijke godsdienstigheid, vermeende regtzinnigheid of loffelijken godsdienstijver boven anderen onderscheiden. En zoozeer wij wenschen, dat menigeen het in die onmisbare kennis verder brengen moge, dan de reeds ontslapene leipoldt hem brengen kan, even zoo zeer achten wij zijn populair geschrift bij uitstek geschikt, om de grondslagen te leggen, waarop later, bij voortgezette oefening, kan worden voortgebouwd. Daartoe ruste Gods beste zegen op deze vernieuwde uitgave en make haar dienstbaar aan de bevordering van de belangen Zijns Koningrijks in ons midden!




Catechismus des Bijbels, of beknopt en duidelijk onderwijs omtrent den inhoud der. Heilige Schrift, door F.A. Krummacher. Vroeger in Nederduitsche vertaling en met eene Voorrede van J.L. Wolterbeek, Predikant te Amsterdam, uitgegeven; op nieuw bewerkt door H.J. Spijker, Theol. Doct. en Predikant te Amsterdam. Te Amsterdam, bij J.H. en G. van Heteren. 1852. In kl. 8vo. 155 bl. f :-55.

Reeds zijn er bijkans veertig jaren vervlogen, sedert de

{==203==} {>>pagina-aanduiding<<}
waardige, onlangs ontslapene wolterbeek dezen Catechismus des Bijbels, door een toenmaligen verdienstelijken Godsdienstonderwijzer in het Nederduitsch bewerkt, met eene gepaste voorrede inleidde bij ons publiek, en nog is dat boeksken niet verouderd, althans niet ter zijde geschoven bij het godsdienstig onderwijs. Tot viermalen toe, het laatst in 1833, uitgegeven, moest het bij vernieuwing worden herdrukt, toen de Uitgevers Ds. spijker aanzochten, om het te willen nazien en, zooveel 't noodig zijn mogt, verbeteren. Daaruit is deze nieuwe bewerking ontstaan, waarbij van de latere oorspronkelijke uitgaven niet slechts gebruik gemaakt, maar ook, met behoud van geest en methode, veel nieuw geworden is, dat verbetering scheen te behoeven. Wij onthouden ons van de vergelijking dezer uitgave met de vroegere; maar geven gaarne aan onze lezers de verzekering, dat zij, zoodanig als zij thans is, volkomen beantwoordt aan het doel en tot bereiking daarvan bij uitnemendheid bruikbaar heeten mag. Naar den leiddraad der Bijbelboeken wordt hier de inhoud des Bijbels ordelijk en volledig blootgelegd en, tot in bijzonderheden, opgehelderd ook door korte aanteekeningen aan den voet van elke les. Het getal der lessen bedraagt 79, en met regt is het Nieuwe Verbond veel uitvoeriger dan het Oude behandeld, ofschoon het kleiner van omvang is. Het geheel is regt dienstig tot bevordering van heldere Bijbelkennis en bevat een rijken schat van nuttige leering en echt Evangelisch onderwijs. De vorm van vragen en antwoorden, hier gevolgd, laat onzes inziens, wel iets te wenschen over, en niet weinige antwoorden zijn ons voorgekomen, die òf geen volledigen zin opleveren, òf niet volkomen terugslaan op de vragen, die voorafgaan, òf te lang zijn, om gemakkelijk van buiten geleerd te worden. Maar deze gebreken zijn niet van dien aard, dat zij het gebruik grootelijks zouden belemmeren, vooral
wanneer men den leerling gewent, om meer den inhoud te bestudeeren, dan wel de woorden werktuigelijk in het geheugen te prenten. Aanmerkingen hebben wij overigens niet. Den bekwamen bewerker zij dank gezegd voor de niet geringe zorg, aan deze uitgave besteed! Zijn naam strekke, nevens die van krummacher, den Schrijver der Parabelen, en wolterbeek, tot aanbeveling van dezen Catechismus! En wie met hem en ons, te midden van de

{==204==} {>>pagina-aanduiding<<}
gevaren onzer dagen, voor de Kerk alleen redding en behoud verwacht van vermeerderde Bijbelkennis, make daartoe van het hulpmiddel, hier aangeboden, een dankbaar en getrouw gebruik!

Waarom wij Protestanten heeten en blijven. Leerrede over Gal. v vs. 1, 4-10, gehouden op den 25 April 1852, en op verzoek in het licht gegeven door Karl Wilhelm Schultz, Leeraar te Wiesbaden. Uit het Hoogduitsch. Te Utrecht, bij C. van der Post, Jr. 1852. In gr. 8vo. 22 bl. f :-20.

Deze leerrede had onvertaald kunnen blijven. Niet, dat er niet veel goeds, waars en nuttigs in gezegd wordt, dat in onze dagen wel verdient herinnerd en als van de daken gepredikt te worden; maar de meeste Hervormings-leerredenen, die van tijd tot tijd onder ons in het licht verschijnen, munten, zoo wat vorm als inhoud betreft, boven deze uit, die, uit een homiletisch oogpunt beschouwd, zeer veel te wenschen overlaat. Reeds de dispositie is gebrekkig. Om den wil van onze geschiedenis, van ons geloof en van ons geweten willen wij Protestanten heeten en blijven: deze drie bijzonderheden worden hier ontwikkeld, zonder dat er vóóraf iets gezegd is over den oorsprong en de beteekenis van den naam: Protestanten; terwijl een kort woord aan het einde, dat toepasselijk zal moeten heeten, het dor betoog besluit. Bovendien is de ontwikkeling dier bijzonderheden niet helder en krachtig genoeg, en mist alle gloed en leven. Van verheffing der rede is hier naauwelijks iets te bespeuren. Van het begin tot het einde heerscht volkomen dezelfde toon, die zich bij voorkeur rigt tot het verstand der hoorders. Wat eindelijk den tekst aangaat, daarvan wordt, naar Duitsche methode, slechts nu en dan eenig gebruik gemaakt; maar dat 's Apostels woorden den grondslag der prediking zouden moeten uitmaken, daaraan is blijkbaar niet eenmaal gedacht. Zelfs de inleiding en de aanhef reeds hadden, om de aandacht te wekken, gansch anders moeten zijn ingerigt. Waartoe meer? Het is te bejammeren, dat de vertaalwoede in onze dagen zich bijkans tot elk grooter en kleiner geschrift uitstrekt, dat elders, vooral in Duitschland, verschijnt, om het even of het

{==205==} {>>pagina-aanduiding<<}
de eer der vertaling al dan niet verdiene. Alleen het voortreffelijke, niet het middelmatige, door onze naburen in het licht gegeven, moest worden overgebragt. Er is in onze letterkunde reeds genoeg middelmatigs, dat ongelezen blijft.
Overigens verklaren wij gaarne, dat deze leerrede zich kenmerkt door eene gematigde, Evangelische denkwijze, vrij van berispelijke overdrijving in een of ander opzigt. Wij heeten Protestanten, lezen wij, en behouden den naam en de zaak, dewijl wij in zaken des geloofs en des gewetens ons aan God onderwerpen, en niet aan menschen. - ‘Even zorgvuldig’ - zoo heet het hier - ‘als gij u tegen alles bewaart (!), wat tegen Gods woord is, houdt even zorgvuldig daaraan vast, wat Gods woord leert; even ijverig, als gij de menschelijke leeringen verwerpt, even ijverig zult gij u aan de belijdenis des Evangeliums houden.’ - Aan deze zinsneden bemerkt men tevens, dat de vertaling weinig meer is dan Hoogduitsch met Nederduitsche woorden.





Timotheus. Handboek voor jeugdige Christenen; uit de nagelaten geschriften van A. Biben, in leven Predikant te Edam. Door A.P. van Groningen, Predikant te Ridderkerk. Te Schoonhoven, bij S.E. van Nooten, 1851. In kl. 8vo. VIII en 295 bl. f 1-80.

De Heer van groningen heeft in dit Handboek het een en ander aangeboden uit de nalatenschap van wijlen den alom geachten, te vroeg ontslapen biben. Het is eigenlijk een bundel tractaatjes, reeds vroeger afzonderlijk verspreid, doch nu, gelijk zij verdienden, bij elkander gevoegd. Zij doen biben kennen, en zijn hem waardig. Die wakkere man heeft veel goeds gedaan en hij had er eene bijzondere gave toe. Wie kent niet, om uit veel maar iets te noemen, zijn ‘Zondagsboek’? Hij was waardig in eene Volks-Maatschappij op éénen dag een tweevoudig gouden eereloon te ontvangen. Nu zij de krone der geregtigheid zijn deel, die weggelegd is voor allen die de verschijning des Heeren hebben lief gehad. ‘Zijn sterven’ - zegt van groningen - ‘heeft op de waarheid, hier zoo eerlijk, zoo hartelijk, zoo getrouw verkondigd, het zegel gezet. Hij heeft het mij laten zeggen, dat hij stierf in het-
{==206==} {>>pagina-aanduiding<<}
zelfde geloof waarin hij geleefd had, en ik weet dat hij wist in Wien hij geloofde. Gods Woord is zijne vertroosting en de verkwikking zijner ziele geweest, bij het naderen des doods; de laatste woorden van zijnen Meester en Heiland, kort vóór Zijnen kruisdood tot Zijne discipelen gesproken, hebben hem den doodstrijd gemakkelijk gemaakt.’
Wij bevelen dit Handboek, waarin een man spreekt, die zóó kon sterven, ruimschoots aan. Het werk munt uit door aangename verscheidenheid, door helderheid, en door die behagelijke losheid, waarmede hij wist te vertellen, en aller aandacht en belangstelling te boeijen. Een diep ernstig vertoog wordt door een korter of langer verhaal afgewisseld. Hier verrast u eene bloemlezing uit de sneldichten van huygens, dáár wordt gij bezig gehouden met een belangrijk gedeelte uit de Bijbelsche geschiedenis. Alles leidt tot de beantwoording der groote levensvraag: ‘hoe zal de jonge mensch zijnen weg onberispelijk gaan?’
Wij wenschen dit boek, zoo eenvoudig in zijnen dos als de waardige Christenleeraar-zelf geweest is die het schreef, eene algemeene verspreiding, ernstige behartiging, en getrouwe naleving toe.

h.
j.h.s.





Christelijk Feestboekje, door W. Francken, Az., Predikant te Rotterdam. Te Delft, bij H. Koster en N.J. Overvoorde. 1852. In post 8vo. XV en 135 bl. gecartonneerd. f 1-25.

Te midden der Feestdagen, die de gemeente in deze dagen weder wijdt aan de gedachtenis van den dood, de opstanding en de verheerlijking des Heilands, kondigen wij dit lieve boekje met hooge ingenomenheid aan. Het behelst na eene Inleiding over de waardij der Christelijke feestdagen voor het Christelijk leven, eene overdenking voor het Kersfeest, voor den Goeden Vrijdag, voor het Paaschfeest, voor den Hemelvaartsdag en voor het Pinksterfeest. Voorts nog eene voor den Zondag, gelijk ook voor den Oudejaarsavond, den Nieuwejaarsmorgen en eindelijk voor het Avondmaal. De waardige Schrijver spreekt den biddenden wensch uit, dat het in eenige binnenkamers een leiddraad worde tot stille voorbe-
{==207==} {>>pagina-aanduiding<<}
reiding voor de vrome en gezegende viering der Christelijke feesttijden; en voor kranken of die verhinderd zijn naar 't bedehuis te gaan, eene kleine vergoeding voor hun groot gemis.
Het is daartoe in ons oog bij uitnemendheid geschikt. De toon is warm, echt Evangelisch, en de vorm van zelfoverdenking gaat nog te meer in tot het hart. Het is de levende christus en Hij alleen, die hier op den voorgrond staat, en de veelzijdige kracht van Zijn Evangelie tot vertroosting en heiliging komt waardig uit.
Mogen wij ons ééne aanmerking veroorloven, zij betreft het missen van eene overdenking voor het Hervormingsfeest. Niemand zal toch daartegen inbrengen, dat het alzoo een Protestantsch Feestboekje moest heeten. Onze Roomsche landgenooten zullen het buitendien niet lezen of mogen lezen; de voordragt van christus en Zijn Evangelie is ook zóó, dat dezen er zich toch niet in zouden kunnen vinden. En is, in onze dagen vooral, de gedenkdag der Hervorming voor het Christelijk gemoed niet evenzeer een hartverheffende feestdag als de verwisseling des jaars?
Wij wenschen een ruim debiet aan, en den zegen des Allerhoogste over dit lieve boekje, dat even keurig is van uitvoering als van inhoud.
v.o.





Βίβλοσ γενέσεως Ἰησοῦ Χρ;ις;οῦ ὑιοῦ Δαυὶδ (*), ὑιοῦ Ἀβραάμ. Geboorte-boek van Jezus Christus, zoon van David, zoon van Abraham, volgens Matthaeus, verklaard door Dr. J.D. Frenay. Te Leyden, bij Jac. Hazenberg, Cz. 1852. In gr. 8vo. XXII en 227 bl. f 2-25.

Wie dezen half Griekschen half Nederlandschen titel leest zal waarschijnlijk beginnen met te vermoeden, dat een geneeskundige hier op het gebied treedt der Godgeleerde wetenschap. De Schrijver doet dat echter niet: het zonderlinge boek is niet van uitlegkundigen, maar van tijdrekenkundigen inhoud. Het geheel nogthans is een zoo wonderlijk mengsel van deels gegronde, deels uit de lucht gegrepen opmerkingen; de be-
{==208==} {>>pagina-aanduiding<<}
rekeningen zijn zoo geheel en al nieuw, en de uitkomsten zoo verrassend, dat wij er ons niet van mogen ontslaan, om onze lezers ten minste eenigermate bekend te maken met de chronologische curiositeiten, die hier met ongehoorde mildheid zijn opeengestapeld. Wij zullen hen echter niet voorgaan op de doolpaden der becijfering; daartoe huiveren wij te veel bij het denkbeeld van er nóg eens op te wandelen. Als er immer iemand ware, die het boeken-recenseren voor eene uitspanning aanziet, hem moest men dit Geboorte-boek te lezen geven.
Wij hopen dat niemand den toon waarin wij aanvangen sarkastisch noemen of 't afkeuren zal dat wij met opgeruimdheid de pen opvatten. Een weinigje verzet komt hem waarlijk wel toe, die zich door zulk een taaijen brijberg heeft heen gewerkt, maar nu ook eerlijk moet bekennen, dat zijne moeite meer dan beloond is door het kennismaken met de reuzenschreden der wetenschap, waarvan het boek zoo welsprekend getuigt. Het sukkelend voorgeslacht was al zeer tevreden, wanneer het, voor geschiedenissen die tot eeuwen vóór onze jaartelling opklimmen, gelukken mogt met aannemelijkheid een nabijkomend jaartal te bepalen; maar hier is 't geheel wat anders! De Schrijver bepaalt van alles den dag en het uur; men hoore: ‘de eerste dag van de eerste maand van het 600e jaar van noäch begon 's avonds op vrijdag den 2 November en liep grootendeels zamen met zaturdag den 3 November van het jaar 2364 des Juliaanschen Tijdkrings’ (bladz. 173). Eerlang wachten we van hém de becijfering, dat jozef door zijne broeders verkocht is des voormiddags kwartier voor of over tienen, op donderdag of vrijdag den zóóveelsten. Nu wordt het spotten, denkt men? Voorzeker niet. - Dr. frenay is reeds tot de ontdekking gekomen, dat abraham de spelonk van Machpéla tot een familie-graf kocht den 3den April van 't jaar 2856 (Jul. Per.), des namiddags tien minuten over zessen; of eigenlijk, als men aanneemt, dat er een paar uren verliepen met hetgeen Gen. xxiii: 3-16 verhaald wordt, haar op dien dag des avonds te acht ure betaalde. Dat staat er te lezen (bladz. 181), en nu zal men ook wel willen gelooven, dat er op bladz. 172 een Almanak wordt gevonden voor het jaar van den Zondvloed. Jammer, dat vader noäch dien niet
gehad heeft! Heilige dagen staan er natuurlijk in dien Almanak niet, die waren er toen nog niet - kermissen en eklipsen ook niet; maar overigens is hij

{==209==} {>>pagina-aanduiding<<}
voor zoo oud al heel aardig. - ‘Dan is het geheele boek onzinnig!’ - Met uw verlof, dat is het niet; er is wel degelijk het een en ander in dat opmerking verdient, maar de Schrijver heeft te véél willen vinden; hij heeft niet uit de geschiedenis eene chronologie afgeleid, maar een stapel van chronologische hypothesen in de geschiedenis ingelegd. Ziedaar de fout; ziedaar het point de départ van zijnen dwaalweg; den ingang van zijnen doolhof; den eersten pilaar in de mijngangen, die hij in de Bijbelsche historie heeft uitgehakt.
Het was den Schrijver oorspronkelijk te doen om bouwstof tot eene anatomisch-physiologische geschiedenis des menschdoms. Daartoe was hem onder anderen noodig eene berekening van de huwbaarheid in de verschillende tijdperken van het menschdom, en hij meende - op grond der aanteekening van mattheus (i: 17), dat de geslachten van abraham tot david, van dezen tot de Babylonische overvoering, en wederom van toen af tot christus telkens veertien geslachten zijn, - te kunnen berekenen, hoe lang volgens mattheus een geslacht of leeftijd duurt. Het komt daarbij alleen op den duur aan van elke der drie perioden, vermits - aldus redeneert de Schrijver - in elke dier drie de duur van een geslacht gesteld moet worden op den duur der periode, gedeeld door 14.
Drie hoofdvragen deed hij zich dus: hoe lang is het tijdvak van abraham tot david? - Hoe lang dat van david tot de Babylonische overvoering? - Hoe lang dat van de Babylonische overvoering tot christus?
Hij begint met het laatste tijdperk, en onderzoekt in de eerste plaats, wanneer jezus gestorven is. Hier begint nu de chronologische doolhof, door welks kronkelingen hij tot het besluit komt, dat jezus christus gestorven is op Vrijdag den 3 April 4746 (Jul. Per.). Den aanvang van dit laatste der drie Mattheïsche tijdperken rekent hij van jechonia's wegvoering naar Babel (2 Kon. xxiv: 15), en nu leze men in het boek-zelf op bladz. 38 de berekening na, dat ‘wij gerustelijk kunnen aannemen, dat het begin van jechonia's overvoering naar Babel geweest is in het jaar 4116 (Jul. Per.) den 3 April, des namiddags om 8 ure’ - precies, geen minuut vroeger of later. En nu ‘weten wij ook precies, hoe veel tijd er verloopen is gedurende dit tijdperk, en hoe lang, volgens matthaeus, alstoen een geslacht geduurd heeft.’ - ‘Er zijn ver-
{==210==} {>>pagina-aanduiding<<}
loopen van het eerste oogenblik van jechonia's overvoering naar Babel in het jaar 4116, den 3 April, des namiddags om 8 uur, tot het jaar 4746, den 3 April, des namiddags om 8 uur, wanneer de steen voor jezus' graf verzegeld was geworden, precies 4746-4116=630 jaar, d.i. 14 geslachten, elk van 45 jaar, want’ - hetgeen ieder volgaarne zal willen toestemmen - ‘14 × 45=630.’
Derhalve - 630 jaar op de seconde af van david tot de ‘Babylonische overvoering’, en 630 jaren van abraham tot david.....Zacht wat! De tijdperken zijn niet allen even lang. Derhalve - op nieuw den ingang moedig betreden en een weg in de duistere gewelven gezocht. Het einde van het tweede tijdperk kennen wij reeds, want het sluit aan 't begin van het derde. Maar 't begin van het tweede tijdperk? ‘david’. Dat is te onbepaald. 't Is eigenlijk ook niet in den haak, want david behoort, blijkens de optelling der namen bij mattheus (uitlatingen doen niets ter zake), tot de eerste generatie. Maar het is waarlijk om van te beven, hoe nu de afgenste mijngangen van het pilarenstelsel worden doorkruist om te bewijzen, dat het begin van dit tijdperk het begin is geweest van den bouw van salomo's tempel, in ‘het jaar 3696 (Jul. Per.) op den’ - en dit is zeer verrassend, - ‘3den April, des namiddag om 8 uur. Van het jaar 3696, den 3 April, des namiddags om 8 uur, wanneer de stichting des tempels begon (dat uur verwondere niemand: men moest - het staat er (bladz. 134) - van de plegtigheid kunnen uitslapen), tot het jaar 4116, den 3 April, des namiddags om 8 uur, wanneer jechonia's overvoering naar Babel begon, zijn verloopen 4116-3696=420 jaren precies; d.i. 14 geslachten, elk van 30 jaar, want’ - hetgeen niemand zal tegenspreken - ‘14 × 30=420.’ (bladz. 136).
Maar wat is nu het ‘geslacht van abraham’? Wat de aanvang van zijn tijdperk? Het is de minuut, waarop abraham (op het horologie af) de eerste vaste bezitting in Kanaän verkrijgt door het koopen van de spelonk van Machpela, die, zoo als wij reeds gezien hebben, door hem op den 3den April 2856 (Jul. Per.) des namiddags tien minuten over zessen gekocht, en te acht ure betaald werd. Dat Dr. frenay zijne tijdsbepaling rekent naar de betaling, niet naar den koop, laten wij gelden, want de zaak gebeurde vóór de invoering der Fran-
{==211==} {>>pagina-aanduiding<<}
sche en Nederlandsche Wetboeken. ‘Uit dit alles blijkt ten slotte, dat er van het jaar 2856, den 3den April, des namiddags om acht uur, wanneer abraham de spelonk van Machpela bezat, tot het jaar 3696, den 3den April, des namiddags om acht uur, wanneer salomo de tempelgronding begon, verloopen zijn 3696-2856=840 jaar precies, d.i. 14 generatiën elk van 60 jaar; want 14 × 60=840’ (bladz. 182); sluitende dit alles als eene bus. Maar - salomo had het er ook op aangelegd, want daarvoor stelde hij de tempelgronding uit tot in zijn vierde regeringsjaar, ofschoon hij in het eerste reeds alles kant en klaar had (bladz. 41, 123).
Nog meer! - Elk der drie tijdperken splitst zich weder, alsof 't met een schaartje ware doorgeknipt, in twee onderdeelen, ieder van 7 geslachten; maar dit en de aanwijzing van het leeftijden-verschil in de drie perioden na te gaan, moeten wij overlaten aan den lezer die lust heeft om zich door al de combinatiën en hypothesen heen te werken. Hij neme er een' zomerschen dag voor, - 't heeft óns een flinken winteravond gekost, en nog mogen we ons niet vleijen, alles te hebben nageplozen.
Is er dan niets goeds in dit boek? Vindt men er niets dan zulke bespottelijke tijdsbepalingen, waarvan ieder het onmogelijke kan voelen en tasten? Wij zouden onbillijk zijn, als wij verzwegen, dat het geschrift inderdaad sporen draagt van de studie eens mans die zijn' eigen weg gaat, en hier en daar aanmerkingen maakt, die aandacht verdienen en ook aandacht zouden vinden, als men er niet in eenen stortvloed van chronologische dwaasheden naar visschen moest, als naar een vleeschballetje in dunne soep. Zoo is b.v. de conjectuur nog al aannemelijk, om Exod. xii: 40 aldus te lezen: ‘De bepaalde tijd nu der kinderen Israëls, welke woonden in Egypte, was 430 jaar’, bijaldien namelijk het woord, door de Statenoverzetters met woning vertaald, niet kan beteekenen: verblijftijd, maar moet aanduiden: verblijfplaats. Doch wat zullen wij overigens zeggen van de studie eens Schrijvers, die bladz. xiv-xviii eene lijst geeft van verschillen der vers-verdeeling in het Hebreeuwsche O.T., uitgave van doederlein en meisner; de Londensche uitgave (1653) der Septuaginta; het Grieksche N.T., uitgave van tittmann; de Plantijnsche uitgave van de Vulgata, en de Nederlandsche Staten-overzetting (welke laatste,

{==212==} {>>pagina-aanduiding<<}
alsof zij aan niemand bekend ware, hier allernaauwkeurigst wordt aangeduid en vervolgens overal - waarom? - de Dordsche Bijbel genoemd wordt); en bladz. xix-xxi eene dito lijst geeft van niet letterlijke overzettingen in de genoemde Bijbels, - welke lijsten hem ‘meer moeite gekost hebben dan het geheele werk.’!
Wilden wij tot bijzonderheden afdalen, waar zouden wij het einde vinden? Dat ‘jezus eenige jaren na zijnen doop aan het kruis gestorven is’ (bladz. 13) zal de Schrijver moeijelijk kunnen bewijzen. - De onderstelling, dat Godgeleerden, voornamelijk Protestantsche, hem beschuldigen zullen wegens het gebruik der Apokryphe Boeken des O.V. bij een onderzoek van zuiver geschiedkundigen aard (bladz. xi), doet vermoeden, dat de Schrijver weinig denkbeeld moet hebben van kanoniek gezag. - Nog ééne kleinigheid, en dan eindigen wij! Uit de aanteekening 1 Chron. xxviii: 2, dat ‘david eene lange redevoering hield, staande op zijne voeten’, besluit Dr. frenay, wien kennelijk geene physiologische bijzonderheid ontgaat, dat david toen nog volstrekt geen plan had om te sterven. (sic!)
Hiermede houden wij dit wonderlijke boek voor aangekondigd, en den lezer genoegzaam op de hoogte gebragt om 't zelf te kunnen beoordeelen.

o.
v.o.




De oudste oorkonde en de jongste wetenschap, of Theologie en Geologie, eene poging tot beider verzoening. Te Amsterdam, bij C.J. Borleffs. 1852. In gr. 8vo. 112 bl. f 1-:

Er is een tijd geweest waarin men, op grond van het scheppingsverhaal in het boek Genesis, het heelal beschouwde als vóór omtrent zesduizend jaren, in zes dagen tijds, door Gods almagt uit het niet te zijn daargesteld. Sedert eene eeuw echter heeft eene nieuwe wetenschap uit hetgeen de schoot der aarde aan versteende overblijfselen van niet meer bestaande planten en dieren bevat, en uit de sporen die hij draagt van vroegere veranderingen in haren toestand, met onbetwistbare zekerheid aangetoond, dat, gezwegen nog van het onmetelijk heelal, deze aarde eenen ouderdom heeft, die de vroeger gestelde zesduizend jaren ver overschrijdt, en dat zij bestaat

{==213==} {>>pagina-aanduiding<<}
niet als het gewrocht eener zesdaagsche schepping, maar als de vrucht van eene eeuwen lange trapsgewijze ontwikkeling. De sterrekunde haar licht daarnevens voegende, heeft de grenzen van het heelal tot in het oneindige uitgebreid, en het verheven denkbeeld aan eene voortdurende en eeuwige schepping doen geboren worden. Vele Geologen, Natuur- en Sterrekundigen hebben, om die redenen, op het Mozaïsch scheppingsverhaal met minachting nedergezien, en 't beschouwd als eene verdichting en overlevering zonder de minste wetenschappelijke waarde. - Godvruchtige geleerden daarentegen hebben getracht de resultaten der geologische wetenschap, met de cosmogonie zoo als die in Genesis voorkomt in overeenstemming te brengen, en daartoe onderscheidene verklaringen voorgesteld. Mannen als deluc, cuvier en zelfs uitleggers der H. Schrift, zijn daartoe van de woordelijke opvatting der tekst afgegaan, en hebben de schepping van het heelal afgescheiden van de zesdaagsche vorming der aarde, en die zes dagen tot meer of minder langdurige tijdvakken gemaakt, die op de ontwikkeling van onzen aardbol in het algemeen en op de geschiedenis der wording van het tijdvak waarin zij nu getreden is, zijn toe te passen.
De Geologie, eene wetenschap, die geheel steunt op de waarneming van hetgeen de korst der aarde oplevert, heeft somtijds als onbetwistbare slotsommen van haar onderzoek voorgesteld, wat inderdaad slechts minder of meer waarschijnlijke hypothesen zijn. Zoo is ook de theorie van laplace, over de wording van ons zonnestelsel, slechts eene hypothese, hoewel zij veel waarschijnlijks heeft, en door geene waargenomen feiten weêrsproken wordt en zeer goed in een geologisch systema past.
Maar zij die de oudste oorkonde met deze jongste wetenschap overeen zochten te brengen, hebben zich geheel en al op een hypothetisch gebied moeten verplaatsen, en het daarop niet verder kunnen brengen, dan tot eene aannemelijke waarschijnlijkheid, die der wetenschap tot nog toe weinig of niets heeft gebaat. Dat is ook het geval met den ongenoemden Schrijver van het werkje dat wij nu aankondigen.
Hij beschouwt het Mozaïsch scheppingsverhaal als eene Goddelijke openbaring, en het gezegde in petrus iii: 10: ‘dat de aarde, en de werken die daarin zijn, zullen verbranden’, als

{==214==} {>>pagina-aanduiding<<}
eene onfeilbare voorspelling, en naar die beschouwing heeft hij de feiten door de Geologie aan het licht gebragt, verklaard of liever geplooid. Zich niet willende redden met de uitspraak: ‘De Bijbel is zoo min eene handleiding voor deze wetenschap als voor eenig ander deel der Natuurkunde’, moet hij veronderstelling op veronderstelling stapelen, om hetgeen hij als Goddelijke openbaring letterlijk opvat, met de resultaten der wetenschap te doen overeenstemmen. Het kwam ons echter voor, dat de Schrijver slechts oppervlakkig met die resultaten bekend is, of dat hij die voorstelt op zijne wijze, om zijn doel gemakkelijker te kunnen bereiken.
De aanvang van het betoog luidt reeds vreemd. Uitgaande van de veronderstelling dat de tegenwoordige aardperiode door het vuur zal eindigen, onderstelt hij, dat het onderaardsche vuur onzen aardbol weder tot eene gloeijende en vloeibare massa zal terugbrengen; geheel in tegenspraak met de slotsommen der geologie, die eene uiterst langzame maar echter voortdurende verkoeling van de gloeijende kern der aarde aankondigen. Bij eene vernieuwing der aarde zou hare ontwikkeling als 't ware weder van voren af aan moeten beginnen; een nieuwe korst moet zich weder om een gloeijende kern vormen; en land, zee, en dampkring moeten zich op nieuw weder afscheiden, even als bij de eerste vorming der aarde voor haren tegenwoordigen staat.
De voorstelling van den vroegeren toestand der aarde met hare poolzeeën, hare vier rivieren, en een kunstig zamenstel van vulkanen, die als trechters voor het water dienen, is vernuftig, maar steunt op geene de minste geologische waarneming.
De Schrijver zegt verder, dat onze planeet, alvorens zij tot eene woonplaats voor den mensch werd toebereid, in drie verschillende toestanden verkeerd heeft, die hij Kosmogonische tijdvakken noemt; terwijl de door mozes opgegeven scheppingsdagen als Geognostische tijdvakken beschouwd worden: - de eersten in verband staande met de geschiedenis der aarde als hemelligchaam, als deel van het zonnestelsel; de anderen met de geschiedenis der vorming van hare bijzondere toestanden. Maar zijn dit niet óók weder hypothesen die aan de Mozaïsche scheppingsverhalen worden ondergeschoven? - De Schrijver schijnt er ook geen acht op geslagen te hebben, dat

{==215==} {>>pagina-aanduiding<<}
hetgeen de Geologen het Deluvium noemen of den algemeenen vloed, die een einde aan het voorlaatste geognostische tijdperk gemaakt, en het tertiaire, alluviale of vlotgebergte daargesteld heeft, geheel iets anders is dan de Zondvloed door mozes beschreven, en dat, volgens de geologie, die Zondvloed geenszins algemeen is geweest, maar dat in de vroegste tijden vele volken door zulke vloeden zijn geteisterd geworden, zoo als de geschiedkundige overleveringen der Babyloniërs, Pheniciërs, Egyptenaren en Grieken dit bewijzen. Had de Zondvloed van noach een einde aan een nader geognostisch tijdperk gemaakt, dan zou men onder de fossiele overblijfselen ook die van den mensch kunnen vinden; maar dat is het geval niet. Enkele beenderen, vroeger daarvoor aangezien, zijn bij nader onderzoek gebleken aan voorwereldlijke dieren te behooren. De mensch is eerst in het laatste geologische tijdvak op de aarde ten voorschijn getreden; dit is geene hypothese, maar eene stellige slotsom der wetenschap.
Wij achten dus het werk des Schrijvers als eene zeer lezenswaardige en welgemeende, maar geenszins beslissende poging om de oudste oorkonde met deze jongste wetenschap te verzoenen. Maar wij voor ons zien ook de noodzakelijkheid van beider overeenstemming niet in; want wij beschouwen de scheppings-overleveringen in het boek Genesis bewaard, als eene Kosmogonie, grootscher, verhevener en Godewaardiger dan de Kosmogoniën van sanchoniaton, der Indiërs, Babyloniërs, Egyptenaren, Grieken en Romeinen; doch waaruit niet te min geene wetenschappelijke besluiten zijn te trekken, maar alleen de overtuiging te verkrijgen is, van de gegrondheid dier overleveringen op het innig geloof dat God de Schepper is van hemel en van aarde; terwijl het aan de wetenschap blijft overgelaten te onderzoeken, hoe de Natuur door de krachten welke de Oneindige Oorzaak in haar gelegd heeft, onder het bestuur van Zijne Alwijze Voorzienigheid, zich langzamerhand van het minder tot het meer volmaakte heeft ontwikkeld.
j.a.b.




Oudaardrijks-kunde. Historisch overzigt van de volken en staten der oude wereld vóór onze jaartelling, met een uitvoerigen bladwijzer, ontworpen voor 't onderwijs en tot een Handboek

{==216==} {>>pagina-aanduiding<<}
voor den beschaafden stand, door Dr. h.j. nassau. Derde, omgewerkte druk. Te Groningen, bij J. Römelingh. 1853. In gr. 8vo. 317 bl. f 2-50.

De zonderlinge titel van Oudaardrijks-kunde doet reeds dadelijk vermoeden, dat er ook in dit boek wel iets zonderlings zal voorkomen; en dat vermoeden wordt door elke bladzijde bevestigd: een vreemdsoortige bouw van volzinnen, een ongewone woordenkeus, en een - laat ons zeggen - bizarre spelling komt ons allerwege te gemoet.
De Heer nassau schijnt, volgens de Voorrede, alleen genoegen voor honorarium gekregen te hebben. Dat is eene karige belooning voor zulk een langdurigen arbeid. Maar zijn honorarium zou dan toch zeker grooter zijn geweest, als hij het boek gezuiverd had van de duizend en een misslagen, die hij zelf weet dat er in worden aangetroffen.
Voor een schoolboek tot beoefening der oude aardrijkskunde en geschiedenis (wij zullen den S. in zijn spelling niet volgen) is het boek veel te beknopt. Het geeft óf te veel, óf te weinig.
Bovendien bevat het boek voor de studerende jeugd een gevaarlijk voorbeeld. De Heer nassau vertaalt belangrijke plaatsen uit verschillende schrijvers, en hij plaatst die tusschen aanhaling-teekens. De studerende jeugd moet dus modellen van vertaling voor oogen hebben. Dat dit zoo niet is, zullen wij straks in transitu aanstippen.
Het spreekt van zelf, dat wij het geheele boek niet kunnen doorloopen: derhalve geven we maar de losse op- of aanmerkingen, ons naarmate wij het doorbladerden, in de gedachte gekomen.

Pag. 3.Andere namen van Italië. Voeg er bij: Opica, Tyrrhenia. - Ausonia. Men vergelijke daarbij festus in v. - Gallia Togata: ook Citerior.

P. 4.Met een gescheidenen hoofdmond. De Padus liep eigenlijk met zeven monden in zee.

P. 5.D'Alpes: voeg bij: of witte bergen: de Sabynen zeiden Alpus voor Albus. Fest. in v.

P. 6.Catullus, een niet onberoemd dichter. Wij zouden zeggen: de zoetvloeijendste der Romeinsche dichters. - Verona. Behalve van catullus, was het ook de geboorteplaats van vitruvius. - Bedriaeum. Nog liever: Betriacum; Gr.: Βετριακάν.


{==217==} {>>pagina-aanduiding<<}

P. 7.Augusta Taurinorum. Bij liv. xxi, c. 39 reeds als hoofdstad der Taurini genoemd. Uit de woorden van den S. zou men denken, dat zij eerst ten tijde van augustus ontstond.

P. 10.Volaterra: lees: Volaterrae; Gr.: Οὐολατέρραι.

P. 11.Sejanus...wordt door vellejus paterculus hoog geprezen. Geen wonder, als tijdgenoot en gunsteling van dien Staatsman. - Tarquinii. Vergel. justinus xx, c. 1. - Falerii: ook Falerium. Worden niet de namen Falisca, en bij servius: Halisco voor diezelfde stad gevonden? Ook dat het tegenwoordig Falari zou heeten is niet zeker. Zie d'anville, bladz. 53 (IIe D.) en Lex. facciolati in v.

P. 12.De tabulae Caeritium. Dit bij anderen anders. Heel naïf: maar zou het niet gepast zijn geweest dat anders te verklaren? Is het referre en referri in Caeritum tabulas niet een spreekwoord, dat naast de Kalendae Graecae een plaats moet innemen?

P. 13.Etrussisch: lees: Etruscisch.

P. 15.De spolia opima (buit door 't legerhoofd zelf op den veldheer zelven der vijanden behaald): onnaauwkeurig en onvolledig; lees: op den gedooden veldheer behaald. Zie liv. i, 10: quae regibus ducibusque hostium caesis...posteri ferent. Ibid. iv, 20: Cossus, spolia opima regis interfecti gerens. Maar niet alleen het legerhoofd, ook anderen konden spolia opima behalen; volgens varro bij fest. in v. de manipularis miles. Vgl. liv. xxiii, 46 in f.

P. 17.Zwaai. De zwaai door dien invloed gegeven!

P. 22.Tres Tabernae. In het reisverhaal van paulus: reeds lang vóór den Apostel vinden wij de tres Tabernae bij cic. Ep. ad Att. I, 13.

P. 23.Aquinum: voeg er bij: geboorteplaats van juvenalis den satirendichter.

P. 24.Vesuvius: voeg er bij: ook Vesevus. - Tifata, eene bergstreek; meer een heuvelachtige streek. Liv. vii, 29: imminentes Capuae colles.

P. 26.Zie hier een vertalingsproeve, waarop wij doelden, ontleend aan plin. Epist. vi, 16 en 20: en had 't bevel over de vloot. - classem imperio praesens regebat, dus: hij had in persoon het bevel: - aanliggende; iacens, zegt plin. niet accumbens. - hij laat een schip van twee roeibanken gereed maken: Iubet Liburnicam aptari. - figuren van dit verschijnsel:

{==218==} {>>pagina-aanduiding<<}
illius mali. - scheen het nu her- dan derwaarts heengevoerd te worden; tecta...nunc huc, nunc illuc abire aut referri videbantur: hoe aardig verhaald! het huis scheen van zijn plaats weg te gaan en er weder naar toe gebragt te worden: de schildering is te treffend om ze niet zoo naauwkeurig mogelijk terug te geven. - densior is niet somberder. - de zee werd voortgedreven: repelli zegt plinius. Hoe veel onnaauwkeurigheden in eenige regels!

P. 28.Beneventum: nog bij livius, Maleventum: dit is onjuist: liv. ix, 27, vermeldt Maleventum als de oude naam der stad. Het heette Maleventum naar het Gr. Μαλόεις, over welke formatie wij wel niets zullen behoeven te zeggen - en waarschijnlijk niet (zoo als Dr. nassau wil) naar den ongezonden wind. Zoowel met betrekking tot het voorgaande, als tot de verandering van den naam, zie men fest. in v. Beneventum (waar het oude Μαλοιτίον ongerijmd is) en plin. H.N. iii, 11, § 16.

P. 31.Myscellus. bij ovidius op de door den S. zelven aangehaalde plaats: Myscelos. - Bij Croto had de beschrijving van liv. xxiv, 3 eerder een plaats verdiend.

P. 32.Mamertum. Dit verhaal staat geheel anders bij festus in v. Ook liv. Ep. libri xvi weet er niets van.

P. 33.Daunia. Men zie wederom fest. in v. - Dit was de slag bij Cannae, aan dien bij de Allia gelijk in vermaardheid: lees: aan den nederlaag bij de Allia gelijk: liv.: Alliensi cladi.

P. 34.Taros: lees: Taras. Gr. Τάρας.

P. 38.Vopiscus, een der latere Lat. historieschrijvers: welligt hadden de historiae Augustae scriptores hier met een woord vermelding verdiend.

P. 42.Hoewel hare havenstad was vernield, even als de meeste steden. Dit is vrij duister.

P. 44.D' Erfoverleveringe. Een vreemdsoortig woord.

P. 48.Τρεῖς ἤδη enz. Een zeer ongepast citaat: de jeugd mag met die grap gerustelijk onbekend blijven. Ἐν βραχεῖ χρόνῳ τούτῳ, beteekent niet: in korten tijd, maar: in den laatsten tijd, onlangs.

P. 53.den snelbode: bij herod. κήρυκα Φειδιππίδην,.....ἄλλως δὲ ἡμεροδρόμον. - Dit verhaal geeft een juisten maatstaf enz. Herod. lacht er mede. Ἀθηναῖοι.....πιστεύσαντες εἶναι

{==219==} {>>pagina-aanduiding<<}
ἀληθέα. Er kunnen wel honderden zulke verhalen bijeenverzameld worden.

P. 59.Taenarium: lees: Taenarum. Gr. Ταίναρον.

P. 68.D'eigenlijke stad Astu (?). Waarom dit vraagteeken? De verdeeling van Athene in πόλις, ἄστυ en λιμὴν is genoegzaam bekend.

P. 69.Colonus, door Oedipus bekend. Vrij wat meer door het treurspel van sophocles.

P. 78.moralia. Voor Romeinsche oudheden zijn de Ζητήματα Ῥωμαϊκά zeer vermeldingwaardig.

P. 130.Schijnt men te Corduba de Latijnsche poësie beoefend te hebben. Van Latijnsche poësie blijkt, dunkt ons, uit cic. pro Arch. 10, niet met zekerheid.

P. 191.Zijn eeuw, zoo raauw. Een raauwe eeuw!

P. 136.Turicum: komt, voor zoo ver wij weten, bij geen schrijver voor. Statio Turicensis in een inscriptie.

P. 153.Silva Hercynia. Waarom hier de beschrijving in het 6e boek van caesar de B.G. niet vermeld?

P. 193.De bona mater. Is dat niet de bona dea?

P. 195.Gallacia: lees: Gallatia, en zoo overal.

P. 211.En salomon herbouwde...Thadmor. Wij lezen in het oorspronkelijk: En salomo bouwde.

P. 214.die van daar 420 talenten goud terugbragten. In het Hebreeuwsch staat: 420 kikkar.

P. 216.bij mozes komt de stad (Sidon) al voor als d'eerstgeborene van Canaan. Wat beteekent dat? Niet de stad Sidon, maar de persoon sidon komt als eerstgeborene voor.

P. 227.Jodengenooten: een door den Statenbijbel naauwelijks gewettigde vertaling van προσήλυτοι. - Parthen, Meden, Elamiten enz. Waarom heeft de S. weggelaten: τὰ μέρη τῆς Λιβύης τῆς κατὰ Κυρήνην καὶ οἱ ἐπιδημοῦντες Ῥωμαῖοι. Hand. der Ap. 2.?

P. 231.Beth-San: lees: Beth-Schan.

P. 279.Arae Philaeorum: lees: Philaenorum.

Dit zij genoeg. Bij een herdruk zou het boek een volledige herziening noodig hebben. Het kon, dunkt ons, vrij wat worden ingekort; de geschiedenis toch is op die wijze niet te leeren: het levert eene rudis indigestaque moles van feiten, half waar, half fabelachtig. Zoo als het daar is, moeten wij er bezwaar in vinden het onbepaald aan te bevelen. - Druk en papier zijn niet fraai.
v.g.





{==220==} {>>pagina-aanduiding<<}

Het Nederlandsch Oost-Indisch Leger ter westkust van Sumatra 1819-1845). Door H.M. Lange, gepensioneerd Luitenant-Kolonel van het Nederl. Oost-Indisch Leger. Eerste Deel: XVI en 472 bl., met eene bijlage en uitvoerige kaart van een gedeelte der westkust van Sumatra. Tweede Deel: XII en 559 bl., met eene topographische kaart der vallei van Alahan-Pandjang. Te 's Hertogenbosch, bij Gebr. Muller. 1852. In gr. 8vo. f 10-30.

Al de werken, die strekken kunnen om gebeurtenissen welke in onze Oost-Indische Bezittingen hebben plaats gegrepen, te doen kennen of toe te lichten, behooren door den Nederlander met welgevallen aangenomen te worden, en hunne Schrijvers hebben aanspraak op regtmatigen dank. Draagt zulk een werk de blijken van des Schrijvers streven naar onpartijdigheid, dan verdient hij den dank in dubbele mate. Is het bovendien bestemd om ons bekend te maken met de heldhaftige wapenfeiten en vermoeijenissen door onze landgenooten in Indië bedreven en doorgestaan, dan stijgt de waarde van zijn werk nog zoo veel te hooger. Hoe vele oorlogen toch zijn door de Nederlanders sedert 1816 in Indië gevoerd, waarvan wij maar weinig weten. Nog weinig zijn wij onder anderen bekend gemaakt met de krijgsgebeurtenissen die, sedert 1819, gedurende het vierde gedeelte eener eeuw, menigen Nederlander met lauweren hebben overdekt, maar ook menig landgenoot hebben doen bloeden, en zoo velen roemrijk op het bed van eer, maar ook zoo velen ten gevolge van de uitgestane vermoeijenissen roemloos den adem deden uitblazen. Wel geven de ‘Brieven over Benkoelen, Padang’ enz. van den tegenwoordigen Generaal nahuys van burgst eenige berigten over de eerste oorlogsjaren, nadat wij weder in het bezit van Padang en onderhoorigheden waren getreden; de toenmalige Eerste Luitenant boelhouwer geeft, over de jaren 1831-1834, de ‘Herinneringen’ van hetgeen hij op Sumatra's Westkust heeft bijgewoond; maar hoe weinig beteekenend is dat een en ander, wanneer men nagaat dat een jarenlange hardnekkige strijd, onder verschillende Chefs tegen de Padries, in de Padangsche bovenlanden en benedenlanden is gestreden.
Een welkom verschijnsel was derhalve het werk van een

{==221==} {>>pagina-aanduiding<<}
der voormalige Chefs, van den Generaal-Majoor, Jonkh. h.i.j.l. Ridder de stuers, getiteld: ‘De vestiging en uitbreiding der Nederlanders ter Westkust van Sumatra.’ Bij gezet onderzoek nogtans gaven alras de hartstogtelijke toon en ingenomenheid met eigen meeningen en gevoelens geen grooten dunk van de onpartijdigheid der behandeling. - Professor p.j. veth, die de uitgave van dat werk had op zich genomen, en er eene uitvoerige ‘Inleiding’ heeft bijgevoegd, heeft sedert eene ‘Geschiedenis van Sumatra’ gegeven, die alleen in De Gids voorkomt, en zeker niet algemeen is bekend geworden. - De Militaire Spectator heeft enkele stukken betreffende dien langdurigen en bloedigen oorlog opgenomen, doch ook juist die épisodes deden te meer in het oog springen, wat er nog altijd te dien opzigte ontbrak.
Dat ontbrekende: eene geschiedenis der krijgsbedrijven van het Nederlandsch Indische leger, ter Westkust van Sumatra, heeft de overste lange thans geleverd. Hij heeft zich daardoor veel danks verworven bij zijne wapenbroeders, en bij de achtergeblevenen van hen, welke in dien oorlog zijn gesneuveld of omgekomen, of ook na hunne deelneming aan die wapenfeiten zijn overleden. Ook de geheele Natie heeft bij die geschiedenis een wezenlijk belang: want zien wij de dappere daden onzer landgenooten op Sumatra - waaromtrent zoo dikwerf is beweerd, dat men nimmer het ware der gebeurtenissen zou vernemen - in een helder daglicht gesteld, en met gepasten en welverdienden lof geboekstaafd, dat zal andere dappere mannen te meer aanvuren, om hun voetspoor te drukken en de regten van Nederland in Indië te helpen handhaven.
Het Eerste Deel der geschiedenis van den overste lange behelst de krijgsbedrijven onder den Luit.-Kolonel raaff, den Majoor laemlin, den Kolonel h.i.j.l. Ridder de stuers, den Luit.-Kolonel elout, den Majoor michiels, den Luit.-Colonel p.f. vermeulen-krieger, den Majoor de quay, den Generaal-Majoor riesz en anderen tot en met het verblijf van den Commissaris-Generaal j. van den bosch ter Westkust, tot op diens vertrek naar Batavia den 15den October 1833, nadat hij alvorens den Luit.-Kolonel j.h.c. bauer tot militairen Kommandant had benoemd. - De bij dat Deel behoorende kaart der Westkust gaat van een weinig benoorden

{==222==} {>>pagina-aanduiding<<}
de Baai van Tapanochi tot even bezuiden den Hoek van Indrapoera, doch heeft tevens, op vergroote schaal, de kust van Tikoe tot Padang en de bovenlanden van de zoo beroemd geworden vallei van Alahan-Pandjang of van Bondjol, tot en met het landschap der XIII kotas. Die kaart is natuurlijk een voortreffelijk hulpmiddel tot het beter nagaan der krijgsbedrijven, vooral voor militairen.
In het Tweede Deel zien wij den Luit.-Kolonel bauer aan het hoofd der militaire operatiën, en daarna vervangen worden door den Generaal-Majoor j.b. cleerens. De Opperbevelhebber van het Indisch leger cochius komt zelf op Sumatra. Daarop wordt de Luit.-Kolonel michiels Civiele en Militaire Gouverneur ter Westkust, waardoor meer eenheid en veerkracht in de uitvoering der militaire handelingen zigtbaar wordt, en de oorlog spoedig eene andere wending krijgt. Op die wijze, geholpen door het ontzag dat Nederland door de duurzame beteugeling der Padries op Sumatra inboezemt, breidt zich de Nederlandsche magt ter Westkust uit, en krijgt meerdere vastheid. - Doch 't is onze bedoeling niet, en de lezer vergt ook niet van ons, naar aanleiding van dit werk, eene schets van de oorlogsbedrijven te leveren. - De topographische kaart van Alahan-Pandjang toont ons Bondjol met de rondom die sterkte aangelegde of aanwezige forten, en is fraai bewerkt.
Bij het lezen der geschiedenis van den Heer lange, zal men op een aantal plaatsen zien, dat het werk ook ten doel heeft vroeger door anderen begane misstellingen te verbeteren, en verkeerde lezingen te regt te wijzen. Zoo wordt b.v. op bl. 195 en volgg., D. I, gesproken over den togt van den Majoor michiels, met eenige vaartuigen en manschappen naar Natal, Tappanochi en Baroes, van 26 December 1831 tot op het einde van Januarij 1832, waardoor een heilzamen indruk werd te weeg gebragt, en waaromtrent den 15den Februarij uitvoerig rapport werd gedaan. Nadrukkelijk wordt daarbij te regt gewezen wat elders vroeger was gezegd: ‘Na aldus eenigen tijd overal schrik verspreid, verwoesting aangerigt en baldadigheden op zee te hebben gepleegd, keerde de expeditie in April te Padang terug.’ Behalve de onjuistheid dier uitdrukkingen, ten aanzien van de verrigtingen blijkt ook de verkeerdheid der opgave omtrent den tijd van de terugkomst der expeditie.

{==223==} {>>pagina-aanduiding<<}

Waar de Heer lange partijdigheid jegens wapenbroeders of Chefs meent te ontwaren, neemt hij ook hunne verdediging op zich. Dit is vooral verdienstelijk jegens hen die niet meer in staat zijn zich-zelven te verdedigen, zoo als ten aanzien van den Luit.-Kolonel bauer, onder wiens bevelen de Schrijver op Java eenigen tijd heeft gediend. - Den Overste bauer was, bij de instructie voor hem, door den Commissaris-Generaal j. van den bosch te Padang achtergelaten, ten ernstigste aanbevolen om Matoea te bedwingen; met aanduiding van de wegen langs welke dat het gemakkelijkste zou kunnen geschieden, en aanbeveling om het bij verrassing te beproeven. Er was sedert bij den Gouverneur-Generaal ad interim 2 Mei een besluit genomen op advies van den Generaal van het Indische leger, dat daarmede in genen deele overeenkwam; edoch toen de Overste bauer meende dat er eene gelegenheid was tot verrassing van Matoea, bragt hij alle die bevelen en omstandigheden voor eenen krijgsraad. Met eenparigheid van stemmen was deze van gevoelen, dat tot den aanval behoorde besloten te worden; werkelijk had die aanval daarop plaats in den nacht van den 13den op den 14den Junij, en werd met den gelukkigsten uitslag bekroond. Maar het was om allen dienstijver te verlammen, en alle handeling, zonder vooraf ontvangen stellig bevel, onmogelijk te maken, dat bij Gouvernements-besluit van den 20sten September 1834, aan den Luit.-Kolonel bauer ‘de hoogste ontevredenheid van het Gouvernement over deszelfs eigendunkelijke handelwijze’ werd kenbaar gemaakt. De Generaal en Chef had zelfs voorgesteld, den overste bauer naar Batavia ‘te doen opkomen, ten einde zich over zijn
gedrag te regtvaardigen.’ Deze, hoogst gevoelig over eene zoodanige behandeling, verzocht - hoezeer als Militaire Chef tegenover den vijand staande - ‘om een tweejarig verlof naar Europa of om pensioen.’ Beiden werd hem geweigerd. - Men leze het een en ander D. II, bl. 40 -65, alwaar men ook, op bl. 42, zien zal dat, hoezeer de Commissaris-Generaal van den bosch, ‘voor het Militair bevel ter Westkust van Sumatra, moeijelijk eene betere keuze hadde kunnen doen’, de Schrijver evenwel onpartijdig erkend niet te gelooven, dat hij ook de vereischten bezat om met het Civiel gezag bekleed te worden.
Men ziet genoeg uit dit weinige, dat de Overste lange een

{==224==} {>>pagina-aanduiding<<}
werk geleverd heeft in hooge mate belangrijk voor de geschiedenis van onze Oost-Indische Bezittingen, en dat hetzelve behoort te zijn in de handen van allen, die in deze geschiedenis belang stellen, maar ook de aandacht overwaardig is dergenen wier bloedverwanten of vrienden aan die oorlogen van 1819-1845 hebben deel gehad, en inzonderheid van de Officieren en Onderofficieren van het Nederlandsche leger, hier te lande of in Indië.

De Landverhuizers. Tafereelen uit de Koloniën, door C. Rowerost. Naar den zesden druk uit het Engelsch vertaald door P. van Os. Eerste Deel: X en 304 bl. Tweede Deel: IV en 279 bl. Te Sneek, bij van Druten en Bleeker. 1852. In gr. 8vo. Te zamen f 6-:

De titel moest eigenlijk zijn: De Landverhuizers in Van-Diemensland, want de Tafereelen betreffen de lotgevallen van landverhuizers dáár gevestigd; van de bandieten of getransporteerden, aldaar in dienst der planters of van het Gouvernement; van de wegloopers of zwervelingen onder hen, ‘bushrangers’ geheeten, en van de inlanders of Nieuw-Hollandsche wilden, en zijn doorvlochten met de beschrijving van de natunrtooneelen welke dat eiland aanbiedt. De Heer rowerost is eene reeks van jaren inwoner van Van-Diemensland geweest, en heeft er, als Britsh Magistraat, alle gelegenheid gehad om de zeden en gewoonten der verschillende soorten van menschen op dat eiland grondig te leeren kennen. De beschrijving der tooneelen en toestanden is zoo waar en levendig, dat de lezer moeite heeft het boek uit de hand te leggen. Evenwel heeft de Schrijver niet enkel een onderhoudend maar ook een nuttig boek willen leveren; hij heeft vooral nuttig willen zijn door de zaak der landverhuizers in het ware daglicht te stellen, om anderen die zich in eene Kolonie zouden willen vestigen, de voor- en nadeelen die hen wachten, en de vereischten tot een goeden uitslag te doen kennen. Het werk handelt tevens over de voor- en nadeelen van het Engelsche transportatie-stelsel; doch de Schrijver is daar meer mede ingenomen, dan het ónzes inziens verdient.
De goedkeuring aan dit werk in Groot-Brittanje te beurt

{==225==} {>>pagina-aanduiding<<}
gevallen is zoo algemeen, dat het binnen een vrij kort tijdsbestek zes drukken heeft beleefd. Ook in Nederland zal het gewis algemeen met genoegen en belangstelling gelezen worden. Het nut er van moge voor óns Land niet zoo uitgestrekt zijn als voor het vaderland van den S.: zij toch die ten onzent genegen zijn als landverhuizers naar een ander werelddeel te trekken, zullen er menige bruikbare les, menige belangrijke waarschuwing in vinden.
Met betrekking tot het land behooren de Tafereelen eigenlijk reeds tot het verledene. Wij ontvangen ze in den vorm van een Dagboek, geschreven door een landverhuizer, die in 1816 Engeland verliet en in 1817 zijne ontginning aanving. Toen was het getal vrije kolonisten nog gering, en ook dat der bandieten niet groot; (*) toen was er nog geen uitvoer van wol; toen zwierven er nog roovende inlanders of papoes rond. Thans is 't geheel anders. De Nieuw-Hollanders zijn geheel van het eiland verdwenen en door de Engelschen uitgeroeid; de blanke bevolking bedraagt ongeveer 80,000 zielen, zoodat er voor struikroovers onder de bandieten weinig eenzame schuilplaatsen meer zijn; en de uitvoer van wol is meer dan twee millioen ponden 's jaars. Dit alles vermindert echter de waarde niet der Tafereelen. Wij hebben het toen en thans slechts tegenover elkander geplaatst, om het ware oogpunt te toonen, waaruit de ‘landverhuizers’ van den Heer roweroft beschouwd moeten worden. Gewis zal niemand het boek onvoldaan ten einde lezen. Hij zal er uit zien, met welke bezwaren de vrije kolonisten, in de bandieten-koloniën steeds hebben te worstelen gehad, en gemakkelijk begrijpen hoe èn in Sidney èn in Van-Diemensland den aanvoer van bandieten, steeds met den hoogsten weerzin is te gemoet gezien, van het oogenblik af, dat ook vrije arbeiders naar Australië zijn overgevoerd.
De lezer oordeele uit een paar staaltjes over den verhaaltrant des Schrijvers, dien Engelsche verslaggevers met den wegslependen schrijftrant van de foe, in den Robinson-Crusoë, gelijk stellen.
De aangekomen landverhuizer bezoekt de woning van eenen planter, D. I, bl. 48. ‘Wij traden de woning binnen, welke

{==226==} {>>pagina-aanduiding<<}
uit één ruim vertrek bestond, waarvan de deur in de opene lucht uitkwam. Aan het einde tegenover den schoorsteen was eene ruimte in twee kleine slaapkamers afgedeeld. Tegenover den ingang van het huis, geleidde eene deur naar een zijvertrek dat tot keuken diende. In het midden van het voornaamste vertrek stond eene tafel van ruwe planken, waarop onderscheidene tinnen kommetjes, eenige borden, benevens eenige ongelijksoortige messen en vorken gerangschikt waren. Eene reusachtige groene flesch, die rum bevatte, versierde den eenen hoek van de tafel, en in 't midden was, als op de eereplaats, het pannetje melk geplaatst, 't welk door de vereenigde pogingen van de naastbijwonende planters verkregen was.
Thans kwam de gastvrouw uit het zijvertrekje; zij droeg in hare handen een' ontzettenden schotel schapenvleesch, die weldra gevolgd werd door een' anderen schotel, waarin eene soort van dikke pannekoek lag enz.
Door de herhaalde ferme aanvallen van het gezelschap was de schotel met schapenvleesch thans geledigd en de zwaarwigtige koek in de pan nagenoeg verdwenen. Onze gastheer keerde zich nu naar de flesch met rum enz.
Ik moet niet vergeten te vermelden, dat, terwijl ons gastmaal van schapenvleesch door de andere leden van het gezelschap werd genoten, de goede vrouw des huizes aan de jongeren thee diende uit een' ijzeren pot die over het vuur hing te koken. Er werd eene handvol thee in dezen pot geworpen en goed doorgekookt; vervolgens werd er, met ieders tinnen kommetje, beurtelings uit het kooksel geschept, waarbij eenige zeer donkerbruine suiker gevoegd werd. De ongewone versnapering van de melk zette aan deze lafenis een' bijzonderen smaak bij, terwijl het drinken daarvan menigwerf werd afgebroken door ongemanierde aanvallen op de piramide van schapenribbetjes, zonder den koek in de pan daarbij te vergeten.’
De reis van den landverhuizer, van Hobarttown naar de plaats, waar hij zich vestigen wilde, D. I, bl. 71: ‘Toen al onze goederen en werktuigen gereed waren, en nadat mij twee mannen (bandieten) van het Gouvernement waren toegewezen, een ossendrijver en een knecht voor den veld-arbeid, plaatste ik mijne vrouw, hare moeder, de kinderen met de dienstmeid, en allerlei benoodigdheden voor huiselijk gebruik, op de eene kar, terwijl de andere beladen werd met de gereed-
{==227==} {>>pagina-aanduiding<<}
schappen en werktuigen en den leeftogt. Zoo aanvaardden wij op den 26 Februarij 1817, wel met eenige beklemdheid, maar vol opgewektheid en hoop, onze reis naar de oevers van de Clyde.
Het is meer dan een-en-twintig jaren geleden dat ik deze gedenkwaardige reis ondernam, maar het geheele tooneel staat mij nog zoo levendig voor den geest alsof het eerst gisteren was voorgevallen. Ik herinner mij zeer goed mijne gewaarwordingen bij het zien mijner vrouw op een veerenbed in eene ossenkar gezeten, met hare oude moeder naast haar, terwijl de kinderen, door elkander om haar heen zittende, zich vermaakten met de nieuwheid en het koddige van door ossen in eene kar voortgetrokken te worden. Er was iets zoo kluchtigs in onze uitrusting, en de gelegenheid was tevens zoo ernstig, dat mijne arme vrouw niet wist of zij zou lagchen of schreijen; maar het schokken der kar op den hobbeligen weg, dat de kinderen telkens omver deed tuimelen, maakte hen weldra ongemeen vrolijk; hunne vrolijke drukte bragt de overigen van het gezelschap aan het lagchen, zoodat de reis, ten minste in het begin, vrij vermakelijk was. De oude vrouw zat zeer stil op hare plaats, een weinig bang, maar gelaten in haar lot.’
Wij moeten met deze kleine proeven van den ongekunstelden, vaak schilderachtigen verhaaltrant ons verslag eindigen. De vertaling is verdienstelijk, papier en druk zijn goed en de twee vignetten zijn wèl gekozen en met smaak uitgevoerd.




De strijd tusschen Bonifacius VIII en Philippus den Schoonen. Door Leonard. Te Utrecht, bij C. van der Post. 1852. In kl. 8vo. IV en 119 bl. f :-80.

De Pauselijke magt had in de dertiende eeuw zich boven alle Magten in Europa verheven, en alles voor zich in het stof doen bukken, toen op ééns de wereldlijke heerschappij hare regten hernam. Door het kloekmoedig verzet van Frankrijks jeugdigen Koning philippus den Schoonen tegen bonifacius VIII verviel het geloof aan, en de vrees voor de almagt van de drievoudigen kroon.
Door welke kunstenarijen deze Paus ten zetel steeg, hoe

{==228==} {>>pagina-aanduiding<<}
hij Frankrijks Vorst wilde beheerschen, maar door dezen weêrstaan; door den adel en den derden stand, en een gedeelte der geestelijkheid in het ongelijk gesteld en eindelijk vernederd werd, is in dit werkje goed en duidelijk beschreven. - De geschiedenis toont hier het matelooze en drukkende van Romes heersch- en baatzucht, als de regeringen er aan toegeven; doch ook hoe weinig zij beteekenen waar Vorst en Volk het algemeen belang verstaan en aan beiden 't hoofd bieden.
Twee hoogst opmerkenswaardige gevolgen had deze twist, ten eersten: de verheffing van den burgerlijken of derden stand; ten anderen: het verblijf der Pausen, gedurende zeventig jaren, te Avignon. Clemens V, na het overlijden van benedictus XI, door den invloed des Franschen Konings, tot Hoofd der Kerk verheven, en waarschijnlijk door eene geheime belofte aan philippus gebonden, vestigde daar het eerst zijnen zetel; waardoor, gedurende dat tijdvak, de Pansen in de magt waren der Fransche Koningen.
Het einde van den strijd was een nutteloos geding tegen bonifacius VIII na zijnen dood. De Schrijver levert er een verhaal van, welks begin wij hier laten volgen tot eene proeve van den stijl: maar vooral tot een blijk hoe weinig achting sommigen Kerkhoofden is toegedragen.
‘Toen (nadat clemens V daartoe eene bul had verleend) traden, op den 16 Maart 1310, de Ridders willem de plasian en willem de nogaret als aanklagers van den overledenen Paus op, terwijl de drie vermelde Graven (van Evreux, St. Pol en Dreux), met goedkeuring des Konings zich hadden terug getrokken. De punten van beschuldiging kwamen met de vroeger genoemde in vele opzigten overeen; maar zij waren, zoo mogelijk, nog scherper uitgedrukt: - ‘hij geloofde niet aan de onsterfelijkheid der ziel en het eeuwige leven, noch aan de werkelijke tegenwoordigheid van het ligchaam van christus in het Avondmaal; hij had verklaard dat ontucht evenmin eene zonde was, als het wrijven der handen; - hij had in geene dertig jaren gebiecht, en zilveren en marmeren beelden laten oprigten, en daardoor de menschen tot afgodendienst verleid; - hij had zich van den raad van bijzondere booze geesten bediend, welke hij van in de tooverkunsten ervarene lieden had weten te verkrijgen;

{==229==} {>>pagina-aanduiding<<}
hij had zich laten ontvallen, dat de Paus geene simonie begaan kon; en de geestelijke waardigheden, absolutiën, en dispensatiën door woekeraars laten verkoopen; - zelfs onder bloedverwanten en broeders had hij den vrede verhinderd en tweedragt gezaaid; - hij was schuldig aan onnatuurlijke zonden; had geestelijken in zijne tegenwoordigheid laten ombrengen en priesters gedwongen hem de afgelegde biecht mede te deelen, en die openbaar gemaakt; - hij at op vastendagen vleesch, en verachte en onderdrukte de Kardinalen en geestelijke Orden; - hij had op alle wijze tweedragt tusschen den Koning van Frankrijk en andere Vorsten tot verderf des eersten gesticht; door zijne schuld was het Heilige land verraden geworden en in handen der vijanden Gods en des geloofs gekomen, terwijl hij het tot ondersteuning diens lands bestemde geld ter vervolging der geloovige Christenen en tot verrijking van zich-zelven en zijne bloedverwanten aangewend had; en eindelijk had hij zijnen voorganger op de onmenschelijkste wijze behandeld en in de gevangenis laten dooden.’
Tot ondersteuning van die beschuldigingen waren zoo vele bewijzen bijeengezameld, dat de veroordeeling niet twijfelachtig kon zijn; maar die veroordeeling sloot vernietiging in van álles wat bonifacius VIII als Paus had verordend en daargesteld. Men beefde terug van de verwarring die zulks in de Kerk zou veroorzaken, Koning philippus zag daarom van zijnen eisch af, en - de zaak werd gesmoord.
Het werkje is allezins waard gelezen te worden.




Balthasar Bekker in Amsterdam, een portret uit de Zeventiende Eeuw. Door Dr. E.J. Diest Lorgion, Predikant te Groningen. II Deelen. Te Groningen, bij H.R. Roelfsema. 1851. In gr. 8vo. 583 bl. f 5-70.

Dit in menig opzigt belangrijk werk is het vervolg op des Eerw. Schrijvers Balthasar Bekker te Franeker, waarvan, kort na de uitgave, in dit Tijdschrift verslag is gedaan (Junij 1849, No. VII, bl. 291). Aan den toen uitgesproken wensch, dat ook bijeen mogt worden gebragt, wat er bekend of te vinden is omtrent bekkers jeugd, opvoeding, ontwikkeling en vorming.

{==230==} {>>pagina-aanduiding<<}
is (D. II, bl. 20 en volgg.) in eene korte maar zaakrijke biographische schets door den Schrijver voldaan. Voorts is de wijze op welke hij bekkers wedervaren te Amsterdam voorstelt, bijzonder geschikt om zoo wel het menschlievend en vast karakter als den verlichten, onbevooroordeelden geest van den held der geschiedenis, en tevens den inhoud van zijn veroordeeld boek te doen kennen. In deze twee werken van den Heer diest lorgion kan men dus geacht worden alles te bezitten wat er van of aangaande den thans gevierden, doch bij zijn leven verguisden Schrijver van De betooverde wereld wetenswaardig te vernemen is.
Het Eerste Deel begint met een tafereel van de angstige gewaarwordingen met welke de bevolking van het beschaafde Amsterdam naar den starrenhemel ziet, wijl zich daar eene komeet vertoont. De onzekerheid welk soort van rampen dat hemelligchaam komt aankondigen, maakt de verslagenheid nog grooter. Een gedeelte der kijkers gaat naar den voormaligen predikant, nu oefeninghouder, koelman om hem inlichting te vragen, en zich in de overtuiging van de kwade beteekenis der staart-gestaruten te laten versterken. Koelman leest hun een gedeelte voor uit een werk van johannes schulerus; een geleerde volgens welken 't, onder anderen, maar goed is bij de komst van zulke starren niet tot de klassen der hooge standen te behooren: want - zegt hij - ‘alzoo de groote heeren, Koningen en prinsen teerder complexiën hebben, en door grooter zorgen en occupatiën, tot welke zij gedestineerd zijn, hunne ligchamen verdroogd worden, en naardien zij delicater en substantienser spijzen gebruiken, is kennelijk, dat zij meer dan andere menschen, de influentiën van de kometen vernemen; en blijkt daardoor, dat niet buiten alle reden gezegd wordt, dat hunne ziekten en hun overlijden, mitsgaders veranderingen van regering door de kometen voorzegd wordt: daarom ook’ - voegt hij er bij - ‘oorlogen en andere dergelijke kwaden niet te vergeefsch gehouden worden voor effecten van de kometen.’ - De lezing eindigt met die van een curieus overzigt van rampen door komeen aangebragt, en van een dichtstuk in denzelfden geest, dat ook geen hoogen dunk geeft van de matigheid en ingetogenheid onzer vrome voorouders; men oordeele:

{==231==} {>>pagina-aanduiding<<}


Holland, 
Wat ben je hol en dol! wat ben je vol en dol land! 
Ach! dertel moedigh volck, 't en kan niet zyn geseyt 
Wat quaed, al over langh tot God heeft opgeschreyt. 
U groote swelgens-lust, onnutte drinckerye, 
En ongemeyne pracht en dwaese hoovaerdye 
Heeft hare moet vervult, en roept als om de straf, 
Om Pest, en Hongersnood, om Helle, Dood en Graf. 
't Is weelde dagh op dagh; ‘hael wynen en com eten’: 
Dies dreyght God uyt de lucht door sterren en cometen. 

Er is één huisgezin te Amsterdam, waar de komeet zonder bekommering wordt aanschouwd; dat is het huisgezin van bekker. In een gesprek met zijn vriend arent haak geeft hij zijn gevoelen omtrent zulke verschijnselen te kennen. Dit gedeelte, ofschoon wat breedvoerig, maakt den lezer met bekker en zijn gezin van nabij bekend. - Wat er aan de schilderij van de toenmalige gesteldheid der geesten, hier en elders, nog ontbreekt, wordt aangevuld door eene episode (bladz. 57) op wier ontknooping het werk van bekker, buiten zijn weten, een heilrijken invloed heeft. De advokaat pot te Jena, een duisterliug van de kwaadaardigste soort, die juicht omdat 't hem gelukt twee vrouwen (waarvan eene doofstom) als heksen ten vure te doen verwijzen, en hoop heeft regter voor de heksenprocessen te worden, doet daar aanzoek om de hand der schatrijke weduwe nebelings. Uit zijne gesprekken tegen haar verneemt men de toen heerschende denkwijs omtrent hekserij en de magt van den duivel. De gedeelten van deze episode wisselen het hoofdzakelijke geschiedverhaal af, en verdubbelen de belangstelling. Uit de vervolgen ziet men, dat de weduwe haren pretendent afwijst. Om zich te wreken doet hij haar van tooverij beschuldigen. Zij heeft aan een kind van negen jaren het kunstje geleerd om eenen zakdoek zóó te vouwen, dat hij naar eene muis zweemt, en er een houtje in te plaatsen waardoor hij opspringt. Nu wordt zij beschuldigd muizen te maken door des duivels magt, en met het kind in de gevangenis geworpen. Tot haar geluk vindt zij nog, onder hare bloedverwanten, een verdediger. Alles in dit gedeelte van het geval is kinderachtig; maar de regtbank vindt zoo veel moeijelijks in de zaak, dat zij die aan de uitspraak van de regtsgeleerde

{==232==} {>>pagina-aanduiding<<}
Faculteit eener Hoogeschool onderwerpt. De Faculteit begrijpt, dat het maar kinderspel betreft, en beveelt de loslating der beschuldigden. Maar pot heeft reeds eene andere aanklagt gereed. De goedhartige weduwe had een stukje lekkers gegeven aan een kind, dat kort daarna ziek geworden en later gestorven was. Nu wordt zij beschuldigd dat kind te hebben behekst, en niet alleen gevangen gehouden maar verschillende malen op de pijnbank gebragt, om haar te doen zeggen, dat zij in verbindtenis stond met den duivel. De ongelukkige verduurde alles en bleef ontkennen; maar men weet dat aan den gewonen beul, die geoordeeld werd geen slag te hebben van 't pijnigen; en vermits er elders een paar zeer bekwame beulen waren, zoo bedreven in de kunst om goed te folteren, en daar goed meê vol te houden, dat de beschuldigden onder hunne behandeling altijd eindigden met te zeggen wat men verkoos, zoo werden die twee ellendelingen ontboden en de weduwe aan hen overgegeven. Wat haar toen is wedervaren wordt niet gezegd; maar den volgenden dag vernam de wereld dat zij eindelijk bekend had, en nu veroordeeld was om verbrand te worden. - Dat was een tijd vruchtbaar in gruwelen op logen gebouwd, door domheid veroorzaakt, en uit hebzucht aangemoedigd! - ‘De regters, de geregtsschrijvers, de beulen en hunne dienaren’ - zegt de Schrijver (D. I, bl. 254) - ‘ontvingen hun loon naar het getal der veroordeelden, en de vorsten en overheden hadden genot van de verbeurdverklaring der goederen. Er geschiedde ook bijna niets, dat eenig onheil aanrigtte, of men dacht aan tooverij.’ - ‘In een geschrift, dat in die dagen is uitgegeven lazen wij het volgende.’ - ‘Er heerscht eene ontijdige koude, of eene buitengemeene hitte; er valt veel regen of sneeuw; het stormt, dondert, hagelt wat hevig, - en de burgers en boeren geven dadelijk de schuld aan de heksen. Nu moeten er sommigen van
tooverij worden verdacht gemaakt. Hier is iemand die spoedig rijk is geworden: derhalve is hij een toovenaar. Dáár is een schoon meisje: derhalve is zij eene tooverheks. Deze geeft vele aalmoezen: derhalve is hij een toovenaar. Gene bebouwt hare landen gelukkig: derhalve is zij eene tooverheks. Dorp en vlek, en stad en land roept over de hekserij tot de overheid, en de vorsten laten zich bewegen, om aan de regters bevel te geven tot uitroeijing van de hekserij.’ -
{==233==} {>>pagina-aanduiding<<}
Het is hartbrekend te lezen hoe dan tegen de aangeklaagden, alle teekenen en bewijzen van onschuld tot bewijzen van schuld werden gemaakt, en het wreede onverstand niet afliet, voordat zij den adem aan den brandpaal hadden uitgeblazen.
De menschlievende, verlichte bekker had dus wel reden om uit te roepen: ‘Hoe is het mogelijk, dat in onzen leeftijd, in een Christelijk land, nog zulke gruwelen plaats hebben! Schande is het; zonde en schande!’ - Edel van hem, dat hij er bijvoegde: ‘Daar moet een einde aan komen!’
Volgens den Schrijver (D. I, bl. 129) is het voornemen om tegen de tooverij te prediken en te schrijven, allereerst bij hem ontstaan toen hij vernam, dat er in Zweden zeventig vrouwen en vijftien kinderen waren ter dood gebragt: de eerstgemelden als heksen, de laatsten, denkelijk, als met tooverij besmet; en dat er nog zeven-en-veertig personen gevangen zaten, die, waarschijnlijk óók ten vure zouden worden gedoemd. Hij schreef daarop een ‘Onderzoek over het stuk van tooverij en spokerij’; dat echter niet, immers niet dadelijk is uitgegeven. Toen 't gereed was kreeg hij een nieuw Engelsch werkje in handen over eene betoovering te Bekkington in Sommerseth, en 't mishandelen en kerkeren van een tachtigjarig besje uit het Aalmoezeniershuis, dat van die en nog andere betooveringen werd verdacht gehouden. Bekker wist aan sommigen ergernis gegeven te hebben door op den kansel zijne verlichtere denkwijze uit te spreken; hij verwachtte dáárom, dat dit werkje zou worden vertaald, om tegen hem te getuigen, en besloot nu om 't zelf te vertalen en uit te geven; maár: met aanmerkingen. Hij was welhaast er mede gereed; doch omstandigheden verhinderden de dadelijke uitgave, en van dag tot dag kreeg hij zoo veel nieuwe stof tot onderzoek en uitbreiding, dat hetgeen aanvankelijk slechts ‘een boekske was, tot een volslagen boek’ aangroeide. - De wereld ziende, dat het werk zoo lang uitbleef, begon te zeggen, dat hem de moed in de hielen was gezonken, en hij haastte zich dáárom zoo veel mogelijk. Toen hij de twee eerste boeken nagenoeg voor de pers gereed had, zond hij 't gereede van de kopij naar den boekverkooper nauta te Leeuwarden, die 't zou uitgeven, en wat hij gekregen had ook afdrukte. Intusschen werd het winter, de scheepvaart gestremd,
en de kopij voor de drie laatste bladen der twee boeken kon dus niet naar Leeuwarden ge-
{==234==} {>>pagina-aanduiding<<}
zonden worden. - Welk een onderscheid tusschen de middelen van correspondentie in dien en in onzen tijd! - Nauta gaf toen, eigener gezag, wat hij had in 't licht. Uit misnoegen hierover schijnt bekker bij den Amsterdamschen boekverkooper van der dalen eene veranderde en verbeterde uitgave van het werk te hebben doen drukken.
Het edel oogmerk van bekker was te bewerken, dat er geene menschen meer gemarteld en verbrand wierden, om ingebeelde verbindtenissen met den satan: dat de heksen-processen alom, voor immer wierden afgeschaft; - maar om 't zoo ver te brengen moest hij 't heerschend bijgeloof omtrent spokerij en tooverij, en de bestaande denkbeelden aangaande de magt en de handelingen van den duivel bestrijden; - helaas 't eerste had zoo vele vrienden, en de laatste had zoo vele voorvechters in Holland, dat hem, als predikant bij 't voornaamste Kerkgenootschap des lands, en gemoedelijk Christen, dit stoute onderwinden op de vreeselijkste wijze is betaald gezet. De vervolgingen werden alras door de Amsterdamsche Kerkeraad aangevangen. In 't algemeen werd zijn werk gezegd strijdig te zijn ‘met de Formulieren van eenigheid, met den Catechismus en met Gods Woord.’ Uit den Kerkeraad kwam de zaak voor de Classis van Amsterdam. Deze deed haar af, schorsende den Schrijver gedurende twee maanden in zijne dienst. Toen hij die straf ondergaan had, hield hij de zaak voor afgedaan; maar zijne vijanden dachten anders. Met kunst en vliegwerk werd zij in de Classis weêr opgewarmd en van daar in de Synode van Alkmaar overgebragt. Men wilde niet rusten voordat bekker van zijn ambt ware ontzet, en daar eindigde het proces dan ook mede. Om de maat vol te meten werd hem ook 't gebruik des H. Avondmaals ontzegd. Eene niet alleen aangename en vertroostende maar ook weldadige onderscheiding viel echter hem daarin te beurt, dat de Amsterdamsche Regering hem zijne jaarwedde als predikant geregeld deed uitbetalen, en ook, zoo lang hij leefde, weigerde te vergunnen, dat er een ander predikant in zijne plaats beroepen wierd.
Wat er bij dat alles is voorgevallen; welke handelingen (die wij niet zullen wagen te épithetéren) de verschillende Kerkelijke Collegiën zich daarbij hebben aangematigd; hoe de mishandelde menschenvriend zich daaronder gedroeg; welken in-
{==235==} {>>pagina-aanduiding<<}
indruk 't maakte op zijn gezin; hoe 't werkte op zijn leven en geluk, zie de lezer in het werk-zelf, dat, zonder juist tot het larmoyante genre te behooren, door het hartstogtelijke der vervolging de roersels van vrees en medelijden krachtig beweegt, en tot op zekere hoogte het afwisselende en verrassende van een welgeschreven aandoenlijken roman, met de verdienste van geschiedkundige waarheid vereenigt.
De vrome bekker had, onder al de verguizing, welke de strijd voor licht en waarheid hem op den hals haalde, ook nog een krachtdadige steun en onuitputtelijke troosteresse in zijne vrome gade, eene edele vrouw, die wel waardig is onder de Vaderlandsche vrouwen, om huwelijksliefde, getrouwheid, en kloekmoedigheid beroemd, met lof vermeld te worden.
Hoogst aandoenlijk maar stichtelijk tevens is de beschrijving van bekkers stemming naar geest en gemoed gedurende zijne laatste krankheid, en in de ure des doods. Hij stierf, zoo als hij geleefd had, en was stervende hetgeen hij geweest was in zijn leven: een voorbeeld van zachtgevoeligheid en vastheid, van verlichting en blakende Godsvrucht.
Maar eer de dag zijns levens aldus onder ging had de Voorzienigheid-zelve hem eene voldoening geschonken, die hem van de vruchten van zijn veroordeeld werk verzekerde. Twee jaren vóór zijnen dood werden bekker vier vreemdelingen aangediend. Zij kwamen uit Duitschland en hadden de reis opzettelijk gedaan om hém te bezoeken. Onder de bezoekers was eene deftige vrouw: dat was de weleer zoo gemartelde en daarop ten vure veroordeelde weduwe nebelings uit Jena. Met hare twee zonen en haren verdediger had zij den Schrijver van ‘de betooverde wereld’ willen zien, en nu - zoodra hij binnentrad - knielde zij voor hem, en dankte hem snikkende voor de redding van haar leven. - Toen zij reeds veroordeeld was, werd haar verdediger met dat werk bekend, waaruit hij (vroeger ook bevooroordeeld) de voor hem geheel nieuwe overtuiging putte, dat er nooit getooverd was, en dat de duizende vrouwen, als heksen verbrand, onschuldige slagtoffers waren geweest van vooroordeel en bijgeloof. Dit had hem nieuwe krachten geschonken, en het was hem gelukt uitstel van den vuurmoord, en herziening van 't vonnis door andere regters te verkrijgen. Door zijn beleid triomfeerde nu

{==236==} {>>pagina-aanduiding<<}
de onschuld, behield de weduwe haar leven, en kreeg zij hare vrijheid terug. - ‘Ik voorzie’ - sprak de verdediger - ‘dat er weldra een einde zal komen aan alle heksenprocessen.’ - Bekker was diep ontroerd, hij zag dankend ten hemel op, en met den Schrijver zeggen wij: ‘Zulk een loon hier op aarde te ontvangen, was eene heerlijke vergelding voor zijnen arbeid, en de rijkste vergoeding voor zijn bitter lijden!’ - Dat loon schonk hem de God des lichts, tot beschaming van de blinde voorstanders der duisternis op de aarde.
Ref. heeft dit werk met steeds toenemende belangstelling gelezen, en aan 't einde met groote voldoening nog eens overzien. Wie 't nog niet mogt kennen, dien raadt hij zéér aan 't óok te lezen. Een blik werpende op de zeventiende eeuw zoo als 't einde daarvan, met betrekking tot onkunde en bijgeloof, hier ontsluijerd wordt, vraagt men: hoe is 't mogelijk! Nog geene twee eeuwen achter ons zulk een nacht!’ - Maar dan zegent men ook het aandenken van den man die verlicht, menschlievend en kordaat genoeg was, om zich tegen de algemeene denkwijze van zijnen tijd te kunnen, te willen, en te durven verheffen; en die te méér aanspraak heeft op de erkentelijkheid van een verlicht nageslacht, naarmate hij méér leeds van den blinden tijdgenoot heeft moeten verduren. Ref. betuigt zijnen dank aan den Eerw. diest lorgion, zonder wiens arbeid hij nimmer met bekker en diens tijd zoo goed zou zijn bekend geworden, en wenscht het werk zoo veel vernieuwden en blijvenden bijval toe als het verdient.




Zadok, de verworpeling Israëls. Een verhaal door Charlotte Elisabeth, Schrijfster van: ‘De Leeuw van Juda’ enz. Naar de derde uitgave uit het Engelsch vertaald door J. de Liefde. Te Amsterdam, bij W.H. Kirberger. 1852. In post 8vo. IV en 142 bl. f :-90.

Dit verhaal zal met genoegen ontvangen, gelezen en overdacht worden door allen, die wenschen, dat Israël de knieën voor zijn Koning buige. Geen volk zoo belangrijk in historische herinneringen, tragische lotgevallen en grootsche bestem-
{==237==} {>>pagina-aanduiding<<}
mingen als het nakroost van abraham. Achttien eeuwen omzwervende in ballingschap en niet gelukkig, in weerwil van burgerlijke gelijkstelling, bij 't bezit van goud en letterkundigen invloed, gevoelt het zich nergens t'huis, en gaat daarheen als uit elkander genomen en verstrooide letters, die, ééns weder herzameld, tot een blad zullen gezet worden dat de schoonste overwinning der waarheid in het Godsrijk vermelden zal. Wij koesteren diepen eerbied voor dat volk, hetwelk door oorlog en volkenhaat naar alle windstreken heengedreven, toch blijft voortbestaan, vast als de rotsen waarop in beteren tijd het hoog-altaar voor jehova rookte.
De tijd is voorbij waarin de Christen onbedacht en roekeloos het zwaard der wrake trok, tegen de kinderen wier vaderen eens de vloekkreet hebben uitgestooten: ‘Zijn bloed kome over ons en onze kinderen!’ - Tegenwoordig bloeit er eene vruchtbelovende vriendschap voor Israël. Amerika en Europa bidden dat mozes' deksel van Israëls aangezigte wegvalle, en slaan de handen ineen, om uit dat volk eene gemeente te winnen die jezus van Nazareth het Hosanna toejuicht. Ginds en elders zijn bepaalde broederschappen gevestigd, die zich vrienden Israëls noemen. Ook het Nederlandsch Zendelinggenootschap is in 1851 uit den sluimer opgewekt, althans de Kommissie voor de Joden is tot nieuwen ijver aangemoedigd. Of het een vooruitloopen van Gods weg is? Zoo lang men 't wóórd alleen gebruikt, zeker niet; want het woord overwint de wereld; doch eerst dan als het tijd is. ‘Zij die gelooven haasten niet.’ Wie God zou willen vooruitloopen, komt als te laat, omdat hij te vroeg, en dus ontijdig komt. De afronding van het Godsrijk zal geschieden op zijn tijd, maar het gebed en het woord behooren tot alle tijden. Daarom prijzen wij het werk der vrienden Israëls, waar het bedachtzaam, verstandig, geloovig en uit liefde geschiedt. Menigeen haalt er de schouders voor op en smaalt er tegen, dien toch de moed ontbreekt om tot den Jood te zeggen: uw Koning is gekomen.
Het boekje, dat wij aankondigen, is 't uitvloeisel van een hart, dat den Heer en Zijn afgedwaald volk lief heeft. Eene schoone proeve heeft de Schrijfster daarvan gegeven in haar boek: ‘de leeuw van Juda. Charlotte elisabeth was eene

{==238==} {>>pagina-aanduiding<<}
vrouw, hoog begaafd, zwaar beproefd. Haar geslachtsnaam was brown. Haar ongelukkig huwelijk met Kapitein phelan noodzaakte haar, om alleen haren doopnaam op den titel van hare werken te doen plaatsen, ten einde onregtmatige aanspraken van haren onwaardigen echtgenoot te ontwijken. Weduwe geworden huwde zij met Mr. tonna en ontving vergoeding voor vroeger doorgestaan leed, totdat zij den 13den Julij 1846 werd opgenomen in 't Vaderlijk huis daar boven.
Uit hare vruchtbare pen is ook dit verhaal gevloeid. Zij schreef het vóór ruim twintig jaren op Bagschot Haath, een schilderachtig gelegen landhuis. - Het boekje is haren naam ten volle waardig, bevallig, los en levendig uitgevoerd. Zonder de overdrijving die zulke geschriften wel eens minder gunstig onderscheidt, schildert zij den overgang van eenen jeugdigen Israëliet tot het Christendom. Wij bevelen dit verhaal nadrukkelijk aan, en wenschen op de verspreiding een ruimen zegen van Boven.




Regten en pligten, of de weg tot duurzaam volksgeluk. Een verhaal uit den jongsten tijd. Naar het Engelsch, door C.S. Adama van Scheltema, Predikant te Amsterdam. II Deelen. Te Sneek, bij van Druten en Bleeker. 1852. In gr. 8vo. 574 bl. f 6-:

Het werk is met veel talent geschreven. De zich noemende Lord b. heeft een helderen en scherpen blik geworpen op den toestand van zijn tijd en volk. Hij kent grondig zijne behoeften, gebreken, wenschen, regten en pligten, en stelt die aanschouwelijk voor in een boeijend verhaal, dat op 't volk meer en duurzamer invloed zal uitoefenen, dan afgetrokken redeneringen. Hij verheft zich ook boven Staatkundige theoriën. En inderdaad men dwaalt als men volksgeluk van omkeering van regeringsvormen, of van het wijzigen eener grondwet volstrekt afhankelijk denkt. Volksgeluk ontstaat uit het leven, dat eene vrije ontwikkeling tot eerste voorwaarde heeft, die alleen dan geboren wordt, als de mensch zich-zelven helder bewust wordt. Die goed weet wát hij is, en wát hij doen moet om aan zijne bestemming te beantwoorden, zal in elken

{==239==} {>>pagina-aanduiding<<}
levensstand zijne plaats weten te handhaven. De bezitter van eigendom zal geene renten trekken van het zweet en de zuchten zijner arbeiders, die hunne kracht en tijd bij het kapitaal der aanzienlijken inleggen, en zonder welke het goud geene waarde als geld zou verkrijgen......Doch wij willen geene Staatshuishoudkundige verhandeling schrijven, maar slechts een goeden roman aankondigen. De Schrijver verplaatst ons in eene Engelsche fabrijkstad en wij maken er kennis met één fabrijkant die zijne weelde voedt ten koste van 't zweet zijner arbeiders, doch daarvoor beloond wordt met brandstichting en persoonlijke mishandeling; en met een ander die een beschermëngel is van zijne ondergeschikten, en voor hen zorgt als een vader, doch daarvoor ook door hen als op de handen gedragen wordt, terwijl onder hen een hooger en beter leven ontwaakt.
Dit is echter niet alles: het is maar 't ligchaam, dat met een welpassend romantisch kleed omhangen wordt. Wát de Schrijver verhaalt zullen wij niet mededeelen; men zou 't ons ten kwade kunnen duiden. Alleen zeggen wij, dat de Baron b. uitmuntend geslaagd is in 't ontwerpen en afwerken der karakters. Wil men een toonbeeld van ijdelheid: men vindt het volmaakt in Mevrouw graves. Zoekt men een beeld van vrouwelijke zachtmoedigheid, zielskracht en trouw: grace dalton treedt in al hare beminnelijkheid voor oogen. Zoo gij een voorbeeld wenscht te zien van boosheid, in hare listen en trotschheid: maak dan kennis met den bankier graves. Schept gij er behagen in iemand te ontmoeten, die zedelijke kracht bezit om het ongeluk onder de oogen te zien en het mannelijk te dragen; die met het Christelijk geloof de overtuiging in zich omdraagt, dat de brave zijn regt zal zien opgaan - zorg dan in kennis te komen met den held van 't stuk: karel seaton.
Als wij aanmerkingen wilden maken, zouden ze deze zijn, dat hier en daar van het woord krankzinnig gebruik wordt gemaakt, waar het, onzes inziens althans, minder te pas komt. Overigens vinden wij 't jammer, dat de Schrijver de poging tot het werk der zending bij die bazar-vertooning in een valsch licht heeft geplaatst. Engeland doet te veel voor die Heilige zaak om haar aan minachting prijs te geven, al zij

{==240==} {>>pagina-aanduiding<<}
er ook, waarvan zelfs het heiligste onder menschen niet uitgezonderd is, biljoen onder 't goud. In Nederland is de ingenomenheid met die Apostolische roeping zoo groot nog niet, dat daar het misbruik waarop de Schrijver het oog heeft, vooreerst te duchten staat. Bij elke opwekking tot ijver, wordt dáár gevraagd: overdrijft men niet? Ook vinden wij de tegenwoordigheid van den Methodistischen prediker, die op den zolder, waar men zamenspant tot oproer en brandstichting, als een Chartist, of Socialist optreedt, minst genomen, vreemd. De Methodisten prediken anders, zij 't dan op hunne bijzondere wijze, het Koningrijk Gods. Wij hopen maar niet, dat het een scherpe trek zij van onverdraagzaam voorstaan van andere vormen.
Deze opmerkingen en bedenkingen ontnemen echter niets aan de waarde van 't werk, dat wij met toenemend genoegen gelezen hebben, steeds méér verlangende naar de ontknooping, die even treffend geschiedt als de knoop kunstvol gelegd is.




Pligt en roeping der vrouw. Een boek voor vrouwen en meisjes. Door Mrs. Ellis. Naar de twintigste Engelsche uitgave. Door K. Sijbrandi. Vierde druk. Te Amsterdam, bij J.D. Sijbrandi. 1852. In post 8vo., in zwart lederen band met vergulden stempel. 252 bl. f 2-:

Wij wenschen de Heeren sijbrandi geluk met de ongemeen gunstige opname van dit werk der zoo begaafde Engelsche vrouw, hetwelk men, misschien, een zedekundig handboek voor vrouwen en jonge dochters zou kunnen noemen. Het ware geheel overbodig, als wij hier den inhoud nog eens wilden opgeven. Een boek, waarvan de vierde druk in het licht verschijnt, moet geacht worden algemeen bekend te zijn. Onze aankondiging is dus niets meer, maar ook niets minder dan een vriendelijke welkomstgroet aan dezen herdruk, en een wensch voor den wakkeren Uitgever, dat het met dezen herdruk ga even als met de vorigen.






{==241==} {>>pagina-aanduiding<<}

Boekbeschouwing.

De betrekking van het gevoel tot het uitleggen van den Bijbel, inzonderheid van de Schriften des Nieuwen Testaments. Door W.A. van Hengel. Te 's Hertogenbosch, bij Gebr. Muller. 1853. In gr. 8vo. 221 bl. f 2-:

Het onderwerp in dit geschrift door den Nestor onzer Exegeten met zijne gewone naauwkeurigheid, helderheid en scherpzinnigheid behandeld, is hoogst belangrijk en toch - onbegrijpelijk genoeg! - bijna geheel verwaarloosd door de wegwijzers op het veld der exegetiek. Sommigen hebben over de hier bedoelde zaak wel iets gezegd, maar wanneer de Hoogleeraar van hengel, doorkneed als hij is in de kennis van oude en nieuwe werken over zijn hoofdvak van studie, verzekert, dat hij niemand weet te noemen, die er een opzettelijk onderzoek aan heeft toegewijd, - dan zal hem de verdienste wel niet betwist worden, het eerst de bepaalde aandacht der Godgeleerde wereld op dit onderwerp gevestigd te hebben.
Wij zeggen: der Godgeleerde wereld; want voor deze is het boek in de eerste en voornaamste plaats bestemd, hoewel het ook met groot nut gelezen en gebruikt zal kunnen worden door andere ontwikkelde, vooral wetenschappelijk gevormde Christenen. Zelfs gelooven wij niet te veel te zeggen wanneer wij, ten aanzien van de hoofdzaak en van menigen wenk, 't ook een belangrijk boek achten voor philologen in het algemeen; hoezeer dan ook de Hoogleeraar meer bepaald met toepassing op de Schriften des N.V. handelt. Hij-zelf merkt op, dat ‘ook het uitleggen van hetgeen de oude Grieken en Romeinen ons hebben nagelaten in aanmerking kon genomen zijn.’ Doch de hoofdbestemming van het geschrift legt ons de verpligting op, in een Tijdschrift van algemeene strekking slechts weinig ruimte te vragen voor onze aankondiging: - onze beoordeeling van 's mans Proeve van grondslagen (*) mogt alleen dáárom meer uitgebreid zijn, dewijl dat geschrift wel

{==242==} {>>pagina-aanduiding<<}
betrof eene zaak der wetenschap, maar eene zaak tevens, waarop de aandacht der geheele Vaderlandsche Hervormde Kerk, en ook die van andere Protestantsche Kerkgenootschappen gevestigd is.
De aanleiding welke de Hoogleeraar had om op dit onderwerp zijne bijzondere aandacht te vestigen, stelt de zaak beter dan de uitvoerigste omschrijving in het licht; zij is deze:
Van hengel plaatste vóór eenige jaren in een Uitlegkundig Tijdschrift (*) een betoog, dat in de vraag van jezus aan petrus (joh. xxi: 15): ‘Hebt gij mij liever dan deze?’ het laatste woord niet, gelijk de meeste Schrift-uitleggers 't opvatten, de medediscipelen, maar het vischnet en 't visschersbedrijf bedoelt. Grammatikaal is noch het eene noch het andere uit te maken, en de uitlegkunde laat de beide opvattingen op haar-zelve vrij. Nu zeggen vele bevoegden: daar het spraakgebruik niet beslist, kan ieders gevoel regter zijn om te kiezen. Dit beginsel is thans door onzen ervaren Exegeet aan een opzettelijk onderzoek onderworpen en de slotsom er van heeft hij in dit boek uiteengezet. Het bevat in ons oog een onwaardeerbaren rijkdom van zaken, en bakent den uitlegger des N.V. eenen veiligen weg bij de vele onzekerheid die hij dikwijls ontmoet. Verdient elke poging lof die gedaan wordt om de verklaring dier schriften, welke ons wijs moeten maken tot zaligheid, te bevrijden van of liever te verheffen boven het willekeurige der subjectiviteit; wij mogen dit geschrift vooral gerustelijk aanbevelen als de rijpe vrucht van het helder en onbevangen nadenken eens mans, die de hooge eischen der gewijde uitlegkunde begrijpt, onder welke ook vooral deze behoort, dat men door grondige studie en al wat het oordeel rijpen doet, dien exegetischen takt moet verkregen hebben die het gebruik der regelen leidt.
Het geschrift is in eene doorloopende rede opgesteld, maar aan het einde wijst een overzigt van den inhoud de geregelde orde en den zamenhang aan. Ook is hier, even als bij 's Hoogleeraars Proeve, een Register van toegelichte Bijbelplaatsen een allernuttigst toevoegsel; want véle plaatsen des N.V. worden opgehelderd, en over niet weinige gaat een verrassend nieuw licht op. Daaronder trok onze bijzondere

{==243==} {>>pagina-aanduiding<<}
aandacht de naar ons inzien hier door vergelijking met 1 petr. ii: 2 (αὐξάνειν. ἐν τινι εἰς...) allergelukkigst gestaafde vertaling van Eph. iv: 15: ‘de waarheid betrachtende, allezins in de liefde zouden opwassen tot (vereeniging met) Hem, die’ enz. Wij konden er bijvoegen de fraaije opmerking van het onderscheid, dat de Schrijvers des N.V. maken tusschen ῥύεσθαι ἀπό (verlossen van) en ῥόεσθαι ἐκ (verlossen uit); zoodat het eerste gelijk staat met: ‘bezwaren voor (tegen) hetgeen dreigt’, het tweede met: ‘redden uit hetgeen drukt’; waardoor niet alleen matth. vi: 13 en luk. xi: 4, maar ook andere plaatsen licht ontvangen.
Doch 't is genoeg hier ter plaatse het boek aan te kondigen: - het aan te bevelen ware bijna alsof wij ons aanmatigden wat ons niet betaamt. Maar de hoop toch mogen wij uitdrukken, dat de waardige Hoogleeraar kracht en lust behoude om voor de drukpers gereed te maken ‘hetgeen hij in de door hem gegeven lessen, allereerst in die over den Brief van paulus aan de Romeinen, der uitgave waardig keurt.’
Ook door het uitwendige - letterdruk, correctie, papier enz. - beveelt het boek zich aan.

o.
v.o.




Het Evangelie van Johannes, gebragt in huizen en harten. Een godsdienstig en wetenschappelijk Dagboek voor beschaafde Christenen, nagelaten door G.H. van Senden, in leven Theol. Doct., Ridder der Orde van den Nederl. Leeuw, Lid van vele binnen- en buitenl. Genootschappen en Predikant te Zwolle. 1e-3e Aflev. Te Zwolle, bij W.E.J. Tjeenk Willink. 1852. In gr. 8vo. 192 bl. Bij inteekening f :-12½ per vel.

Misschien heeft wel niemand anders zoo veel onvoltooids nagelaten als de onvermoeid werkzame van senden. Zijn Apologetisch werk, dat zijnen naam de onsterfelijkheid waarborgde, is niet ten einde gebragt; - zijn Register op den Bijbel-atlas of 't Woordenboek der gewijde aardrijkskunde is slechts gekomen tot letter I. De dood overviel hem: hij stierf als met de pen in de hand waarmede hij bezig was zijne reis naar het Heilige Land te beschrijven. Het was alsof hij uit de poorte-zelf van het oude naar den ingang van het hemel-
{==244==} {>>pagina-aanduiding<<}
sche Jeruzalem werd overgebragt. Treurende over hetgeen wij moeten missen, zijn wij dubbel dankbaar voor hetgeen wij van hem bezitten. Daarom heeten wij ook dit godsdienstig en wetenschappelijk dagboek van harte welkom.
De drie eerste Afleveringen bevatten eene meer practische dan wetenschappelijke verklaring van H. i: iv. Wij hebben bij dit werk geen regt om hooge eischen te doen, nu de hand verstijfd ligt die niet werkeloos zou zijn gebleven, wanneer 't den Schrijver had mogen gebeuren zijn arbeid nog eens te kunnen overzien. Zeker zou hij dan gelezen en overwogen hebben, ál wat ook later nog over het Evangelie van johannes in het licht is verschenen. Dat heeft niet kunnen geschieden, maar daardoor is de Inleiding dan ook niet afgewerkt; men vindt er noch eene vergelijking met de Synoptische Evangeliën, noch iets dat het Johanneïsche in johannes doet uitkomen.
Of van sendens bepaling van de natuur en het wezen der Logos de ware zij, beoordeelen wij niet. Hij-zelf zal niet meer in onzekerheid gissen. Nu wetende wie de christus is, verwondert hij zich misschien dat de verlosten des Heeren zoo ver uiteen kunnen loopen, als zij de vraag willen beantwoorden: ‘wat dunkt u van den christus; wiens zoon is hij?’ - Zeker gelooven wij dat hij nu inziet te hebben misgetast, toen hij beweerde, dat de Messias, als zoodanig, de gave der alwetendheid, dus de diepte der goddelijke eigenschappen bezat, zoo als dat in de ontmoeting met nathanaël. wordt voorgesteld. Hooger was zijn blik bij de ontwikkeling van jezus kennis bij Zijn eerste tempelbezoek. De voorstelling der Apostelkeuze heeft ons niet bevredigd. Men zegge niet, dat er reeds zoo veel over geschreven is. Van oosterzee heeft in zijne Woorden des levens getoond dat de stof nog niet is afgewerkt, en voor het genie van van senden was niets uitgeput. Zijne verklaring van den haat tusschen de Joden en Samaritanen is niet geheel historisch. De oorzaak er van lag in de botsing tusschen het Heidensch element, in Samaria door vreemde kolonisten gebragt, en het streng doorgevoerde zuiver Mozaïsme, door esra hersteld. Wij hebben nog eene aanmerking van ondergeschikt belang. Van senden verkeerde gelijk menig ander in de dwaling, dat het 62ste der H. Gezangen gemaakt is door lodenstein. Of hem de eer der ver-
{==245==} {>>pagina-aanduiding<<}
taling toekomt, kunnen wij niet beoordeelen; maar de Dichter is zeker een Duitscher geweest; immers het gezang wordt in den Kleefschen Bundel gevonden, en de Duitschers waren te
oorspronkelijk en te rijk in geestelijke poëzij, om aan 't overnemen van gezangen uit andere talen te denken. De geest van luther, de geest van het gezang, is in de Luthersche Kerk in Duitschland erfelijk geworden; de Fransche en Nederlandsche Hervormde Kerk heeft de Psalmen ten erfdeel ontvangen.
Wij deelen deze opmerkingen mede, om te toonen dat wij het werk met belangstelling gelezen, en geenzins onverschillig doorbladerd hebben. Het onderscheidt zich over het geheel zeer gunstig door gezonde uitlegkunde, en waar plaatsbeschrijvingen voorkomen herkent men dadelijk van senden. Een edel godsdienstig gevoel bezielt zijne toepasselijke aanmerkingen en heiligt die aan het hart. In 't algemeen hoort men hier de taal van 't gezond verstand, en niet van opgewonden hartstogt, die een oogenblik treft maar geen blijvenden indruk maakt.
Wij kunnen 't ons voorstellen hoe deze Bijbeloefeningen met toenemenden bijval zijn aangehoord. Zij zullen ook met niet minder genoegen en stichting gelezen worden. De betrekkingen des ontslapen begaafden mans hebben een vromen pligt vervuld met ook dit gedeelte van zijne letterkundige nalatenschap onder de oogen van het publiek te brengen. Wij wenschen hun ruime voldoening toe, en daartoe het werk in vele huisgezinnen en de leering in veler harten.





Jezus Christus vooral in eenige trekken van zijn inwendig leven geschetst. Twaalf Leerredenen, door M. van Staveren, Theol. Doct. en Predikant te Leeuwarden. Te Zutphen, bij A.E.C. van Someren. 1852. In gr. 8vo. 250 bl. f 2-60.

Het is een der verblijdendste verschijnselen van den tijd in ons Vaderland, dat men meer en meer overtuigd wordt van de groote waarheid, die te lang bij de Protestantsche Christenheid heeft gesluimerd, dat de Evangelie-prediking niet bestaat in het voordragen, verdedigen en aandringen van leerstukken en godsdienstwaarheden, maar in de verkondiging

{==246==} {>>pagina-aanduiding<<}
van christus-zelven. Men noeme dit niet eene nieuwere voorstelling; want zij is de oudste. De prediking der Apostelen is niet anders geweest dan getuigenis aangaande christus en het geloof in Hem, en zelfs het geheele leven van den Zone Gods op aarde was daartoe bestemd dat Hij zich in Zijne heerlijkheid openbaren en de vereeniging van het goddelijke met het menschelijke in zich-zelven aanschouwelijk maken zou. Van hoe méér zijden het beeld van den Heer der gemeente als voor de oogen geschilderd wordt, des te nader wordt hij gebragt tot haar en zij tot Hem.
De beschouwing van 's Heeren uitwendig leven - Zijne levensgeschiedenis - is daartoe noodzakelijk, maar niet genoegzaam. Tot eene volledige beschouwing van den persoon en het werk des Heilands, behoort ook het leven van Zijnen geest - Zijn inwendig leven - naauwkeurig opgevat en met helderheid voorgesteld te worden. Zoo heeft meyboom 't begrepen, toen hij in zijn plan van jezus leven méér opnam, dan er doorgaans geacht wordt daartoe te behooren, en van hetzelfde denkbeeld is Dr. van staveren uitgegaan in de voor ons liggende leerredenen, waarin hij het beeld van den Heer aan de gemeente voorhield; niet slechts om 't haar te doen aanschouwen, maar opdat zij 't in zich opname tot hare heiliging en volmaking.
Wij zouden geen regt laten wedervaren aan de bedoeling welke de waardige Opsteller met de uitgave van dit kanselwerk gehad heeft, als wij dit twaalftal uit een homiletisch oogpunt wilden beoordeelen. Echter niet omdat hij dan afkeuring zou ontmoeten, zoo als hij zediglijk schijnt verwacht te hebben; want al munten zijne preken niet uit door kunstige plannen of schitterend vernuft of dichterlijkheid van stijl, zij zijn geleidelijk, en paren warmte aan licht, en bevatten eene hoogst beschaafde, duidelijke, onderhoudende voordragt. Maar het is méér in zijnen geest, wanneer wij op de zaakzelve letten, en dan verdient hij dank wegens zijn voortreffelijken arbeid, en die arbeid-zelf alle aanbeveling. Den hoofdinhoud kunnen wij niet beter aanduiden, dan met zijne eigene woorden, bij welke wij de teksten zullen vermelden. Men zal er uit zien, dat van staveren geen jagt heeft willen maken op het vreemde en klaterende. Over 't geheel hebben deze

{==247==} {>>pagina-aanduiding<<}
stukken dit - en 't geeft hun voor óns eene wezenlijke verdienste - dat zij niet berekend zijn om aan overprikkelde eischen te voldoen.
‘Om het hooge gewigt van jezus persoonlijke verschijning op aarde te doen gevoelen,’ - zegt hij - ‘heb ik eerst de aandacht gevestigd op de openbaring Gods in Hem (matth. i: 23b); daarna op het gewigtige werk, waarin als in één middelpunt zijne gansche werkzaamheid zamenloopt, de stichting der gemeente (door het kiezen der Apostelen, luk. vi: 13); terwijl de derde leerrede, in de bijzondere leiding zijner discipelen, dit punt nog nader in het licht stelt, en zijne goddelijke wijsheid, in de middelen tot bereiking van zijn verheven doel, eenigzins levendiger doet gevoelen (jezus' eerste openbare werkzaamheid eene profetie van hetgeen Hij ten allen tijde is en doet, joh. i: 37-46). Daarna heb ik op Zijn inwendig bestaan, de gaven Zijns geestes, het oog geslagen; eerst sprekende over Zijnen godsdienstijver, de eere Gods als het roersel zijner daden (joh. ii: 17b, waarin van de tempelreiniging een gepast gebruik wordt gemaakt, bij de ontwikkeling van: het voorwerp waartegen die godsdienstijver blaakt - de beginselen waaruit hij voortvloeit - de gemoedsstemming daarbij zigtbaar - de werking waarin hij zich openbaart). Vervolgens, als eene proeve van Zijn verheven verstand, heb ik getracht te doen inzien, hoe Hij, in de eenvoudigste verschijnselen der natuur, op treffende wijze, de hoogste waarheid, het wezen Gods verklaarde (matth. v: 45b). De gaven Zijns harten, deelneming in onze vreugde (joh. ii: 1-11) en smart (luk. vii: 12-17), en de stof van Zijne eigene blijdschap (luk. x: 21a) en droefheid (luk. xix: 41-44), in één woord, de openbaring van Zijn gevoel, in eenige bijzonderheden afgemaald, zijn de onderwerpen der vier volgende
redenen. Eindelijk, hoe de kracht van Zijnen wil zich in aanhoudenden arbeid voor het Godsrijk doet kennen, is de stof der tiende leerrede (joh. ix: 4). Ten slotte heb ik er twee bijgevoegd, bevattende het oordeel der wereld (joh. vi: 60) over christus en Zijne zaak, alsmede des Christens overtuiging daaromtrent’ (Coloss. iii: 4b).
Een oordeel van verwerping wordt van de zijde der formulier-regtzinnigen te gemoet gezien. Ook wij deelen in dat vermoeden. Het zij zoo! Als men eenmaal eigen opvattingen

{==248==} {>>pagina-aanduiding<<}
heeft gaan stellen boven het levend en levenwekkend woord Gods, is er - de gansche Kerkelijke geschiedenis helpt het bevestigen - geen einde aan twisten en verketteren. De vraag: ‘wat dunkt u van den christus?’ moest veréénigen, maar zij verdeelt. Dat is een treurig blijk van menschelijke verkeerdheid; maar Hij, die geboden heeft dat het licht zoude schijnen in de duisternis, zal op Zijnen tijd en op Zijne wijze aan het licht brengen wat des lichts is. Hij gebiede zegen over elke poging om door de kennis van Dien, dien Hij gezonden heeft, levenslicht en levenskracht te verspreiden onder de menschheid!

o.
v.o.




Iets over de uitwendige gedaante van onzen Heer Jezus Christus. Door Dr. G.D.J. Schotel, Predikant te Tilburg. Te 's Hertogenbosch, bij Gebr. Muller. 1852. In kl. 8vo. 124 bl.; in carton, verguld op snede. f :-90.

Dit keurig uitgevoerde boekske bevat een historisch-archaeologisch resumé van hetgeen in vroegere en latere schriften is opgeteekend over de uitwendige gedaante, die onzen Heer van de overige kinderen der menschen onderscheidde. Bij gemis van eene echte afbeelding des gelaats van jezus heeft zich daaromtrent reeds in de oude Kerk eene vaste overlevering gevormd, die later aanmerkelijk is gewijzigd. Immers, terwijl men in lateren tijd zich den Heiland voorstelde als een schoon jongeling, was het vroegste gevoelen op grond van jes. liii: 2, 3, dat Hij, die innerlijk de schoonste volmaaktheid der menschheid bezat, uitwendig alle schoonheid miste. De zaak moge minder belang hebben voor het Christelijk gemoed, - zij is ten hoogste gewigtig voor de Christelijke kunst en hare geschiedenis. Dat Dr. schotel, dit onderwerp aanvattende, het ook met den rijken schat zijner belezenheid heeft behandeld, blijkt op elke bladzijde van het boekje. Eene fraaije vertaling door Mr. h.j. koenen van het schoone Kruislied van vinet is er aan toegevoegd.
Dit belangrijke werkje verdient alle aandacht en aanbeveling.







{==249==} {>>pagina-aanduiding<<}

Bijbelsch Woordenboek voor het Christelijk gezin. Uitgegeven door W. Moll, P.J. Veth en F.J. Domela Nieuwenhuis, Hoogleeraren te Amsterdam. 8e-12e Aflevering. Te Amsterdam, bij P.N. van Kampen. 18 51/52. In gr. form. 240 bl. De prijs van elke Aflevering is f :-60.

Met verlangen hebben wij naar nieuwe afleveringen van dit Woordenboek uitgezien, van welks zeven eerste Afleveringen wij reeds een geruimen tijd geleden verslag hebben gedaan. Het was ons dus een genoegen het nu aangekondigde vijftal op eens te ontvangen. Wij hebben ze gelezen, niet tot ontspanning, want daartoe is de lectuur van een woordenboek weinig geschikt; maar om er uit te leeren, en in die verwachting zijn wij niet te leur gesteld. Het gunstig gevoelen door de vroeger uitgekomen gedeelten in ons opgewekt, en waarvan wij eenigermate rekenschap hebben gegeven, is vernieuwd en versterkt; - wij erkennen dat met genoegen. De geleerde Verzamelaars blijven aan hunne roeping bestendig voldoen. Het werk rijst op als een standaard van den vooruitgang, in ons Vaderland, in de Bijbelsche wetenschap. Wel is van senden aan de medewerkers ontvallen, maar zijne plaats is zoo waardiglijk ingenomen door den Heer de bruyn, dat zijn gemis niet meer gevoeld wordt.
Wij kunnen niet zeggen dat éénig artikel misplaatst is. Zekerlijk is het eene belangrijker dan het andere; maar dat kon niet anders. Van menige stad of vlek is weinig of niets meer op te geven dan den naam; doch waar zich aan steden of vlekken historische herinneringen verbinden, is het wetenswaardige beknopt en toch volledig medegedeeld. Men zie b.v. de artikelen over Gaza, Gerizim, Gosen en andere. De biografische artikels, als die betreffende esau, esther, herodes, zijn allezins waardig afzonderlijk vermeld te worden.
Hoogst leerzaam zijn de artikelen over de Heilige Boeken. Zij bevatten zaakrijke Inleidingen tot dezelve; men heeft die over Genesis, Exodus, Habakuk, Esther, de Handelingen der Apostelen, den Brief aan de Efesen, en dien aan de Hebreën maar in te zien, om daarvan overtuigd te worden. Zij behelzen een schat van geleerdheid en verrassende opmerkingen. Zoo trof ons bijzonder de opheldering omtrent het ontstaan

{==250==} {>>pagina-aanduiding<<}
en de waarde der Grieksche overzetting van het O.T., gewoonlijk de septuaginta genoemd. Onder het lezen dachten wij onwillekeurig: wat hebben de tegenwoordig studerende jongelingen in hulpbronnen vooruit boven hen, die vóór dertig jaren de Akademie bezochten! - Mogen zij er ook krachtiger door opgroeijen!
Zoo veel wij kunnen nagaan is er geen enkel vak, dat niet met zorg wordt bearbeid. Over de Bijbelsche oudheid gaat een helder licht op, uit de ‘Feesten’, zoo als die in hunnen grond, aard en strekking beschreven worden. Het artikel ‘Gevangenis’ is zeer uitvoerig en vooral merkwaardig, om den scherpzinnigen blik geworpen op het lot der tien stammen, en op den letterkundigen strijd, door den Hertog van Manchester uitgelokt, waaraan ook in ons Vaderland Dr. ottema en de Leidsche Hoogleeraar rutgers hebben deel genomen. Wij danken ook bijzonder de Schrijvers van de artikelen ‘het Heilige graf’ en ‘Graven’. Niet minder uitgewerkt zijn de artikelen betreffende de Christelijke leer. Dat over den Heiligen Geest getuigt van des Schrijvers diepe, ruime, veelomvattende Bijbelkennis, die ons eerbied inboezemt; hoewel zijne beschouwing van den Heiligen Geest niet de onze is. Even voortreffelijk is het artikel ‘God’, waarin gehandeld wordt over Gods wezen, eigenschappen, en betrekking tot de wereld en den mensch. Op het Christelijk standpunt had er bijgevoegd kunnen worden, en: gemeenschap met den mensch.
Bij het artikel ‘Heilig’ heeft het ons eenigzins bevreemd, dat de Steller niet tot den Egyptischen oorsprong van het woord, de gedachte die, en het gebruik dat er van gemaakt werd, is opgeklommen. Van de Egyptische priesterkaste ging het toch in de reinigende hand van mozes over op het Israëlitisch volk, als een volk evenzoo afgezonderd van de gansche Heidenwereld, als de priesters in Egypte dit waren van alle de overige volkstammen huns lands.
Op 't geen in het artikel ‘Ezau’ van diens verzoenlijkheid gezegd hebben wij iets aan te merken: ons is het nergens uit gebleken, dat de gedachte aan zijn vader, wiens einde nabij scheen, hem zijn moordzuchtig plan heeft doen opgeven. Zijn gewapende optogt ter begroeting van een terugkeerenden broeder, en de aanvankelijke weigering van diens aangeboden geschenk, doet ons denken, dat hij zijn oorspronkelijk voorne-
{==251==} {>>pagina-aanduiding<<}
men nog niet had opgegeven. Wraak is wel het laatste dat de Oosterling laat varen. Dáárom drong ook jakob op het aannemen van zijn geschenk aan. Door 't aan te nemen werden ezau de handen gebonden, en verviel elk wraakzuchtig plan; want edelmoedigheid is het sieraad van den Oosterling.
Wij danken de Schrijvers voor het zoo ijverig en waardig voortzetten van dit moeijelijk maar ook hoogst belangrijk werk, en wenschen hun toe dat zij 't mogen voltooijen, en inmiddels al de voldoening smaken, welke voor dezulken is weggelegd, die keursteenen aandragen tot den opbouw des tempels van licht en waarheid.





Dagelijksch manna voor reizigers door de woestijn. Naar het Hoogduitsch van G.D. Krummacher. Vrij vertaald door de Schrijfter van: ‘Te laat.’ Met een Voorberigt van  J.P. Hasebroek,Predikant te Amsterdam. Te Haarlem, bij de Erven F. Bohn. In gr. 8vo. XII en 424 bl. f 3-60.

Dit werk, zonder jaartal uitgekomen, omdat het voor alle volgende jaren goed is, werd, blijkens den titel, vertaald door de begaafde Schrijfster van ‘Te laat’, en is met eene aanprijzende voorrede door haren broeder begeleid. 't Is een stichtelijk huisboek. Elke dag heeft een tekst en daarbij een kort, warm en hartelijk woord. Het is eene vrucht des Evangelies tot opwekking van het geloof, ter voeding van 't Christelijk geestelijk leven aangeboden. Men vindt hier geene dogmatische bespiegelingen, maar wenken en raadgevingen tot heiliging van hart en wandel.
Tot eene proeve deelen wij één der stukjes mede.
Februarij-17.



God heeft één ding gesproken; ik heb dit twéémaal gehoord, dat de sterkte Godes is.



Ps. lxii: 12.
‘David stelt zich hier ter plaatse als een kind, of ten minsten als een hoogst eenvoudig mensch voor, dien men dezelfde zaak wel twee malen onder het oog mag brengen; wanneer hij haar maar eenigzins zal vatten. Ware Christenen worden ook wel vergeleken bij het goud. Ook dit gaat meer dan

{==252==} {>>pagina-aanduiding<<}
eenmaal in den smeltkroes, en hoe zuiverder het worden moet, des te menigvuldiger behoort dit herhaald en des te heeter de oven aangestookt te worden. Men kan zich-zelven ligtelijk diets maken dat men het menschelijk bederf reeds in al zijn zwaarte en in al zijn omvang heeft leeren kennen, terwijl men naauwelijks dien bitteren kelk aan de lippen zette, en er later gansch anders over zal leeren denken en spreken. Men kan zich ook somtijds wel inbeelden dat men aanvankelijk de diepte van het Evangelie is begonnen te peilen, ofschoon men later nog vele duizelig makende afgronden daarin ontdekt. Twee menschen kunnen, met gelijke opregtheid, dezelfde waarheid aannemen, maar de een met een oneindig dieper inzigt dan de ander. En overkomen vroegere ondervindingen ons juist al niet op dezelfde wijze, zoo worden vroegere lessen toch wel eens herhaald, zoodat men zich-zelven somtijds zou willen vergelijken bij den slinger van een klok, die onophoudelijk in beweging blijft, zonder ooit verder te komen. Gewisselijk moet de Christen den eigen weg soms tweemaal maken, en het zou nog wel het beste voor hem zijn, dat de weg tusschen zijn hart en het kruis van christus zoo ijverig door hem betreden werd, dat geen grashalmpje van eigengeregtigheid of wereldliefde daarop tieren kon.

Heer, open mij de diepte mijner zonde, 
En toon mij te gelijk den schat van Uw genâ, 
Waarin mijn ziel alleen die ruste vinden konde, 
Die nergens elders is, waarhenen ik ook ga.’ 

Meer behoeft hier wel niet ter aanbeveling te worden bijgevoegd. - Het uitwendige van het werk is gelijk alles wat bij deze zorgvuldige Uitgevers in het licht verschijnt.




Mag men de Formulier-quaestie niet geëindigd achten? Een Kerkelijk vraagstuk van onze dagen, beantwoord door Dr. C. Boon, Predikant te Medemblik. Te 's Hertogenbosch, bij Gebr. Muller. In gr. 8vo. 52 bl. f :-60.

Oorspronkelijk was dit stukje voor de periodieke pers bestemd, doch vermits 't dáártoe te uitvoerig was besloot de Schrijver 't afzonderlijk uit te geven. Voor elk die zien en

{==253==} {>>pagina-aanduiding<<}
hooren wil, heeft hij naar onze overtuiging volkomen bewezen, dat men de pleidooijen over de formulieren van éénigheid (n.b. van éénigheid!) gerust aan den spijker kan hangen, om zich voortaan tot het Evangelie alleen te bepalen. Zij echter die niet begeeren overtuigd te worden - zullen op dit betoog wel nederzien met die laatdunkendheid, waarmede zij alle dezulken behandelen, die niet in hun oog Godgeleerd zijn en bij gevolg niet, even als zij, de waarheid en wijsheid in pacht of eigendom bezitten. Dat Dr. boon, naar aanleiding van 't oordeel van buitenlanders over de zaak, ook uitweidt over het advies der Heidelbergsche Godgeleerde Faculteit in de zaak van dulon, maakt de brochure nog des te belangrijker. Het onmogelijke, vergeefsche en nadeelige van alle revisie der Formulieren of van het maken van nieuwe, wordt in een overtuigend licht geplaatst.
Het is nogtans voor het komen tot eene gevestigde overtuiging zeer jammer, dat zij die vóór de Formulieren strijden, zich, naar 't schijnt, nimmer de moeite willen geven om, van hun standpunt, bedaard en met het oog op hunne bestrijders de zaak eens toe te lichten. Zij is toch wel waardig dat men haar van verschillende zijden beschouwe, en velen zijn er, die ongaarne zien, dat de Formulier-quaestie aan den eenen kant met kracht van redenen bestreden, aan den anderen met magtspreuken en veroordeelingen uit de hoogte behandeld wordt. Men zou dan ook niet alleen weten, wat er tegen gezegd is, maar ook, wat er voor gezegd kan worden. En wanneer 't met kennis van zaken, met bescheidenheid en uit waarheidsliefde geschiedde, ware het beter, de zaak nog niet als getermineerd te beschouwen. - Of geeft men welligt stilzwijgend te kennen, dat er niets vóór te zeggen valt?.....




Kleine Catechismus over de Bijbelsche en Kerkelijke geschiedenissen. Door J.J. Swiers, Predikant te Havelte. Vijfde druk. Te Groningen, bij M. Smit. 1852. In kl. 8vo. 32 bl. f :-10.

Dezen herdruk ter aankondiging ontvangende werden wij voor 't eerst met dit leerboekje bekend. Het is beknopt en zeer bruikbaar. Echter is, onwillekeurig misschien, de over-
{==254==} {>>pagina-aanduiding<<}
eenkomst met het vraagboekje voor eerstbeginnenden van prins wel wat groot. Men oordeele:

swiers:	prins:
Wie was de beste van jakobs' kinderen?	Wie was de beste en geliefdste zoon van jakob, den kleinzoon van abraham?
Jozef was de beste en geliefdste zoon van jakob.	
	De beste en geliefdste van jakobs' twaalf zonen was jozef.
Wat wedervoer jozef?	
Jozefs' broederen haatten hem en verkochten hem als slaaf naar Egypte.	Hadden de broeders van jozef hem óók lief?
	De broeders van jozef haatten hem, en verkochten hem voor slaaf.
Hoe gedroeg jozef zich als slaaf?	
Jozef gedroeg zich als slaaf bij potifar braaf en godvruchtig, en werd daarom ook door God gezegend.	......
	Hoe had jozef het in potifars' huis?
	In het huis van potifar had jozef veel voorspoed.
Bleef jozef altijd slaaf bij potifar?	
	Bleef jozef in potifars' huis?
Door de goddeloosheid van potifars' vrouw kwam jozef in de gevangenis.	Door de leugens van potifars' vrouw kwam jozef in de gevangenis.
Hoe had jozef het in de gevangenis?	Had jozef het niet akelig in de gevangenis?
God zegende den braven jozef ook in de gevangenis.	God zegende den braven jozef ook in de gevangenis.

De bekwame swiers heeft waarlijk eens anderen veêren niet noodig, anders zouden wij hier in verzoeking komen om 't werkje, immers voor een gedeelte te beschouwen, als met eenige omzettingen eenvoudig nageschreven.




Geschiedenis van den jongsten tijd, sedert den val van Napoleon tot op onze dagen. In eene algemeene beschouwing voorgesteld door Dr. K. Hagen, Hoogleeraar in de Geschiedenis en Staatkunde te Heidelberg. Vrij bewerkt naar het Hoogduitsch, door Mr. P. Bosscha, Hoogleeraar in de Geschiedenis en Letter-
{==255==} {>>pagina-aanduiding<<}
kunde te Deventer. Derde Deel. Te Sneek, bij van Druten en Bleeker. 1852. In gr. 8vo. XVI en 323 bl. f 3-15.

Bij de aankondiging van het Tweede Deel hebben wij aangemerkt, dat 't niet het laatste zijn kon; - thans ontvangen wij reeds een Derde Deel, voorloopig van dit werk het laatste. Wij zeggen voorloopig; want de Schrijver sluit hier met het jaar 1840, maar doet in de verte het uitzigt schemeren op nog twee Deelen, die de lezers zóó verre zullen brengen, als zij regt hebben te verlangen. Hij geeft wel de belemmeringen op, die hem nog in den weg staan; maar deze ontslaan hem niet van het eens gegeven woord. Wij zouden ook haast gelooven, dat de loop der uitgave van de berekening eens ervaren boekverkoopers getuigt, en alzoo verordend is om hun die zoo ligt klagen over onverwachte uitbreiding een slot op den mond te leggen, of liever, om een verlangen naar méér op te wekken waar anders eene beschuldiging over te véél zou zijn opgeweld.
De auteur heeft rijkelijk deel gehad in de lotgevallen van 't verwarde acht-en-veertigste jaar onzer veel bewogene eeuw; dat jaar hetwelk velerlei woeling, maar, vermits het aan groote mannen haperde, geene enkele grootsche daad heeft voortgebragt! Het is inderdaad alsof er oproer geweest ware op eene groote-kinderenschool; en zij die deze verwarring hebben veroorzaakt, of er zich door lieten opwinden en medeslepen, moeten de gevolgen er van voor lief nemen. Wie zich in eene branding werpt, heeft geen regt tot klagen als hij op eene rots te land komt. De Fransche dronkenschap is ontnuchterd aan den voet des troons van een Autokraat, die aan de Newa-boorden de kunst van regeren schijnt geleerd te hebben; en Duitschlands eenheidsdroom lost van lieverleê zich weder op in het genadige regt van landsvaderlijken willekeur. Kinderen die op school zoo stout en baldadig zich aanstellen, moeten onder den plak terug worden gebragt: dat ligt in de orde der dingen. Men wordt waar men rijp toe is. Van mannen van gezond verstand, gelijk Dr. hagen, is 't te betreuren, dat zij zich aldus lieten bedwelmen. Wij gunnen hem echter gaarne zijne dwaling, indien hij er zich gelukkig in gevoelt; maar verblijden ons, dat zijn werk, hoewel niet van eenzijdigheid vrij te spreken, toch van den in-
{==256==} {>>pagina-aanduiding<<}
vloed dier groote opgewondenheid is verschoond gebleven.
Dit Derde Deel bevat het vijfde en zesde boek. Het vijfde behandelt den strijd en de zegepraal van den vrijzinnigen vooruitgang.
Het vorige Deel was geëindigd met den ondergang van 't ongelukkige Polen. De Schrijver wijst nu op het Staatkundig belang van dezen val en den invloed dien hij moest uitoefenen op het lot van Europa. Hij schetst vervolgens den Staatkundigen strijd in Duitschland tot den zomer van 1832, die zich onderscheidde door spiegelgevechten in de Wetgevende Kamers, over wetten bij welke de teruggaande regeringen veld wonnen op de partij van vooruitgang, die van haren kant heul zocht in eene vrijheid meer door reglementen omschanst, dan zich in 't leven ontwikkelende. Wie beklaagt het niet, dat mannen, gelijk börne, als standaarddragers der vrijheid optraden: zij mogten den bondschoen dragen, maar hun verwilderd brein bragt enkel lust tot afbreken voort, en liet hun geen tijd om aan opbouwen te denken. Willens of onwillens gaven zij aan de regeringen reden op reden om voor den vooruitgang terug te deinzen. Van dien aard waren ook het Hambacher feest en andere openbare vertooningen. Wij zeggen met den Vertaler:
‘Eene zoodanige vergadering [te Hambach in Mei 1832] waar zulke redevoeringen gehouden, zulke kreten aangeheven worden, is openlijk verzet tegen de bestaande regering, is dadelijke poging tot hare omverwerping, en men kan haar hct regt niet betwisten, zulke daden krachtdadig tegen te gaan.’
Het gevolg er van was, dat de Bondvergadering en de bijzondere regeringen besluiten namen die de volksontwikkeling belemmerden. Deze uitkomst was alleen aan 't onverstand der heethoofden te wijten.
Het Tweede Hoofdstuk schetst de gunstige tijdstippen voor hat Liberalismus. Eerst zet de Schrijver, of voor ditmaal de Vertaler, een voet op den Belgischen grond; want déze heeft het Nederlandsch-Belgische vraagstuk op een Hollandsche leest geschoeid: - het spreekt van zelf dat Dr. hagen de Belgen in 't gelijk stelde. Wij danken den Heer bosscha voor de wijze, waarop hij het gedrag van Koning willem I regtvaardigt. De tijd is, Gode lof! voorbij, waarin het smaak was, dien veelbeproefden Vorst met het slijk der ondankbaarheid

{==257==} {>>pagina-aanduiding<<}
als in 't aangezigt te werpen. - Daarna handelt hagen over de zegepraal der reformbill in Engeland, door schrikwekkende manifestatiën, die Brittanje met eene regering van 't gepeupel bedreigden, gewonnen. In Frankrijk zien wij 't burgerkoningschap, worstelend tegen oproeren, zoo als er te Lyon een uitbrak, en dingende naar rijke inkomsten; - gesteund door het Ministerie casimir perier en bestreden door de vrijzinnigen in de Kamer. Vervolgens zien wij den Kerkelijken Staat aan troebelen prijs gegeven: eene regering beneveld door het stof der middeleeuwen, en een volk bedwelmd door den walm der vrijheid, zonder bewustheid van pligt. De Oostenrijkers mengen zich in dien chaos, casimir perier doet Ancona bezetten, dat de Franschen met gejuich, den banvloek des Heiligen vaders met spotternij ontvangt. Men bond het vloekschrift aan een stok, en hechtte 't, bij wijze van vaandel, aan eene luchtballon die men opliet.
Het Derde Hoofdstuk betreft de wending der zaken door lodewijk philips, die zegevierende over de Legitimisten en over de oproerige republikeinen, hoewel sidderend aan de partij van den teruggang de hand reikt, waarvan de eerste gevolgen in den Kerkelijken Staat ondervonden worden.
In het Vierde Hoofdstuk wordt de terugwaartsche beweging op Duitschen bodem vervolgd. De lezer wordt schier moede van het eentoonige in de worsteling tusschen regering en volk; zoodat het mislukte oproer te Frankfort zeer te pas eenige afleiding aanbiedt: hoewel 't tevens de dwaasheid doet betreuren van dolzinnigen, die, om zich eenen naam te maken, de rust des volks op het spel zetten, en zelf de ketens smeden, waarmede het absolutisme de vrijheid kan breidelen. Hunne bedoelingen verliezen dan ook 't vertrouwen in de Stenden-vergaderingen, ofschoon deze nog hier en daar de reactie veel werks geven. Deze zegevierde nogtans, door zedelijke kracht met stoffelijke magt gepaard aan het onbesuisde drijven tegenover te stellen.
Het Vijfde Hoofdstuk beschrijft de woelingen der uitgeweken Polen, Italianen en Duitschers in Zwitserland. Dáár ontmoeten wij ook mazzini, in wiens brein het ei werd uitgebroeid van 't jonge Italië, dat onder den Hesperischen hemel voor alsnog de levenslucht niet verdragen kan. De aanslag op Savoije loopt af met de overweldiging van een tolhuis, en

{==258==} {>>pagina-aanduiding<<}
bewerkt de maatregelen van de Groote Mogendheden, om in Zwitserland de aanslagen der droomers van een jong Europa te beteugelen.
In het Zesde Hoofdstuk wordt men naar de Citadel van Antwerpen verplaatst, waar het geweld met kanongebulder het regt overschreeuwt, doch Nederland zijne vijanden zelfs evenwel hoogschatting en eerbied inboezemt.
Van daar gaat de Schrijver naar Portugal en Spanje. In Portugal bestrijden twee broeders elkander, in schijn om beginselen, doch inderdaad om het bezit der troon. Zeker liepen hunne karakters niet verre uit elkander; want beiden gaven evenzeer aan wraakzucht toe. - In Spanje wordt de Salische wet buiten werking gesteld, Don carlos van den troon geweerd, en de deur geopend voor den terugkeer van den Constitutionelen regeringsvorm. De bloedige onlusten op het Schiereiland hadden de Quadruple-Alliance ten gevolge, waarbij, zoo als hagen beweert, lodewijk philips zijne gewone dubbelzinnige rol speelde.
Het Zevende Hoofdstuk wordt geopend met een blik op den Spaanschen burgerkrijg, waarin zumalacaragui onverwelkelijke lauweren won. De oorzaken die den arm der Christinoos verlamden, worden niet over 't hoofd gezien. Nu wordt de Iersche zaak behandeld; doch tamelijk eenzijdig voorgesteld. Aan eenzijdigheid, trouwens, maakt de Schrijver zich wel méér schuldig. De Vertaler heeft dat reeds doen uitkomen, ten aanzien van het Nederlandsch-Belgisch vraagstuk. 't Is gewoonlijk het geval bij hen wier bril niet zuiver wit is: en even zoo bij de dusgenaamde vrijzinnigen. Ook hunne onzuivere glazen verkleuren de voorwerpen, maar zij brengen er de vrijzinnigheid door in eene kwade reuk. Wezenlijke vrijzinnigheid haat alles wat vrijheid belemmert; zij heeft de volle vrijheid, ook de vrijheid van vooroordeelen lief. - Nog een ander staaltje van eenzijdigheid merken wij op, waar hagen 't partijverzinsel als waarschijnlijk voorstelt, dat de moord-aanslag tegen lodewijk philips op den 19den November 1832 een kunstgreep zou zijn geweest, van de policie-zelve uitgegaan. De daarop gevolgde aanslagen hebben de valschheid dier uitstrooisels genoeg bewezen. Evenmin getuigt het van zijne onpartijdigheid, dat hij, zonder zijn beweren te staven, de opstanden van Lyon en Parijs in April 1833 voor-
{==259==} {>>pagina-aanduiding<<}
stelt als door de agenten der policie met opzet te weeg gebragt. De historie moest voor den geschiedschrijver te waardig, te deftig zijn, om vuile partij-geruchten en erkende waarheden door elkander te hutselen.
Men bewondert onwillekeurig de bekwaamheid waarmede Frankrijks Koning en Ministerie, trots allen tegenstand, de drukpers beperkte, de volksvereenigingen belette, het volk ontwapende, en de werkzaamheid der Jury ontkrachtte. Of zij geregtigd waren dat te doen, zou echter betwijfeld kunnen worden. In allen gevalle was elke hunner maatregelen om den stroom der revolutie te keeren, een vonnis tegen henzelven, die alleen door de revolutie op den troon en op 't kussen zaten. 't Was dus te voorzien dat een storm als die in welken zij waren opgekomen, hen eenmaal ook weder zou doen vallen. Dit verklaart mede de Staatkunde des Konings, die naar vastheid streefde, en uit persoonlijk belang zich aan het stelsel der absolute Mogendheden meer en meer aansloot.
Met de beschouwing hiervan eindigt het vijfde boek.
Het zesde boek opent een ruim en helder gezigt over den Staatkundigen toestand van Engeland tot 1839. De worstelstrijd op het Pyrenesche schierëiland boeit vervolgens de aandacht. Dr. hagen slaat er de politieke ontwikkeling gade tot aan de omwenteling van la Granja, waar een sergeant met de bajonet in de vuist, het Hof de Staatswet voorschrijft. Hij vestigt nu ook den blik op Don carlos, den zwakken van geest en hart, speelbal der partijen, en toch verlangende naar de kroon gelijk de kinderen naar speelgoed. Vervolgens beschouwt hij Spanjes inwendige Staatsontwikkeling, of verwikkeling, tot aan de vlugt van christina, en het regentschap van espartero. Ook voerden de partijen in Portugal een levendigen strijd, tot dat de liberale partij de bovenhand verkreeg, en de terugwerking met een beslissende nederlaag eindigde.
Het volgende Hoofdstuk schetst den verwarden staat van Griekenland, sedert den moord van Graaf capo d'istria tot aan de eerste regeringsjaren van Koning otto.
Door het Vierde Hoofdstuk wordt men verplaatst naar het Oosten, bij 't onderdrukken van den opstand in Botnië en den eersten krijg van mehemed-ali met de Porte. Men ziet er uit hoe de Russische Staatkunde die van Frankrijk en

{==260==} {>>pagina-aanduiding<<}
Engeland verschalkt en een onbepaalden invloed op den Divan verkrijgt. - Door de kronkelingen der Russische en Engelsche politiek in 't Oosten wordt men verder in 't Zesde Hoofdstuk rondgeleid; maar soms vat men onder 't lezen eenigen wantrouw op en vermoedt onwillekeurig, dat de Schrijver ook hier weder ziet door zijne gekleurde glazen. Althans voor ons verraadt hij eene groote mate van eenzijdigheid, die hem, zijns ondanks misschien, onbillijk maakt. De geëerde Vertaler-zelf zal dat gewis niet ontkennen. Wij vinden voor onze bewering een nieuw bewijs in de behandeling der Servische aangelegenheden. Hagen is vol afkeer van ál wat Russisch is, en vol ingenomenheid met de Whigs in Engeland. Wat ook de Russische invloed in Servië goeds uitwerke, alles geschiedt, volgens hem, uit onzuivere beweegredenen, zonder dat hij - 't spreekt van zelve - die onzuiverheid bewijst of bewijzen kan. Als echter een Engelsche Konsul, opzettelijk naar Servië gezonden, om voor den Russischen invloed den Engelschen in de plaats te dringen, den dwingeland milosch wint, en ondersteunt, en hem Brittanjes bescherming belooft, en daarvoor een voordeelig handelsverdrag bedingt, dan schuilt de fout bij den Diplomaat. - Overigens zal men den Schrijver met genoegen volgen op zijnen weg door Wallachijë, Moldavië en Bosnië, en ook gaarne kennis maken met de Montenegrijnen, die tegenwoordig nieuwe verwikkelingen dreigen te brengen in het Oostersche vraagstuk, dat eerst dán volledig zal zijn opgelost, wanneer de kruisbanier op de Sint-Sophiaas-Kerk te Konstantinopel zal zijn opgestoken.
Voorts werpt Dr. hagen een blik op 't indringen der Russen in Circassië en hunnen triomf op de Staatkunde der Britten. Een breed veld is voor die beide kolossale Staatsmagten in Azië geopend, en de lezer wordt er henen geleid, om beider inzigten en staatkundige handelwijzen zoowel in Perzië als bij den oorlog met de Afghanen te leeren kennen. Hoe vlugtig de Chinesche oorlog worde behandeld, men bloost over een grootmoedig volk hetwelk zich tot sluikhandel verlaagt, in een artikel dat een pest aanvoert erger te duchten dan de cholera. Maar hagen beschouwt de zaak alleen uit een staatkundig oogpunt.
Kortelijk worden de opstand in Canada en de botsing tusschen Engeland en Rusland in de Amerikaansche aangelegen-
{==261==} {>>pagina-aanduiding<<}
heden vermeld. De belangen dier beide volken druischen allerwegen tegen elkander in: in Griekenland, in het Turksche rijk, op de Zwarte zee, in den Kaukasus, in Midden-Azië, in China, tot in Noord-Amerika ontmoeten zij elkander vijandig. En toch heeft de wrijving van die elkander afstootende krachten een gunstigen invloed gehad op het scheppen van nieuwe waterbanen en handelswegen, waarvan het slot van dit Hoofdstuk gewaagt, en langs welke de versnelde gemeenschap met Oost-Indië plaats heeft.
In het Zesde Hoofdstuk wordt de behandeling van 't Oostersche vraagstuk voortgezet, en een helder licht verspreid over de Fransche handelsinzigten op de Middellandsche zee. Men bewondert de geslepenheid der Russische politiek, die Lord palmerston naar hare wenken leidt en Frankrijk buitensluit. Het viervoudig Verbond opzigtens de Porte en Egypte was haar meesterstuk. - Vreemd, als een tusschenbedrijf, valt hier eene paragraaf in over Frankrijks ontwikkeling van 1836 tot 1840, die echter, meer verwarring dan vooruitgang, de voorbereiding wel mogt heeten tot de uitbarsting van 1848. - Het Hoofdstuk eindigt met de oplossing van het Turksch-Egyptisch vraagstuk, waarbij mehemed-ali tot het bezit van Egypte wordt teruggedrongen, Engeland zich den landweg over Suez verzekert, en Rusland der Porte aanzienlijke voordeelen bezorgt op den Onderkoning, die 't lot van het Othmanische rijk in zijne hand heeft gehad.
Het Zevende Hoofdstuk brengt ons weder in den doolhof der Duitsche politiek, waar de zelfzucht, dat éénige punt van Duitsche eenheid, ieder beheerscht; terwijl Rusland zijn vischtuig in troebel water uitzet. De eigendunkelijke vernietiging der Hanoversche Staatsregeling verontwaardigt den Schrijver, gelijk zij Europa verbaasde.
In het Achtste Hoofdstuk betreden wij een kerkelijken grond vol doornen en distelen. Op den strijd der Hiërarchie, welks eindbeslissing nog in het verre verschiet ligt, wordt een helder oog gevestigd. Onze Staatsmannen mogen 't dáár geschrevene lezen en behartigen! Wij noemen het land gelukkig, waar volk en vorst de godsvrucht eerbiedigen; maar beklagen elke natie, waar priestergezag, verzakende het Christelijk beginsel: ‘mijn rijk is niet van deze wereld’ de wet stelt, en het maatschappelijk leven zoowel als de regering

{==262==} {>>pagina-aanduiding<<}
boven het hoofd wast. Wat kan burgerlijke vrijheid baten, waar verstand en hart gekluisterd zijn en elks geweten onderworpen is aan een mensch, die voor God geldt? Heeft zelfs de meest autokratische Vorst nog gezag, wanneer hij loopt, als een kind, aan den leiband van eenen biechtvader? - Hagen geeft de houding en rigting van de vleugelmannen der Hiërarchie naauwkeurig op, en de gelukkige worsteling in onze dagen bewijst genoeg, dat zij hunne maatregelen niet in den blinde, maar in onderling verband en naar welberaden, grondig doordachte plannen genomen hebben. - Hij verhaalt ook den Keulschen twist met den onverdraagzamen Kerkvoogd droste vissering, in welken de Pruisische regering kordaat begon, doch weifelend voortzette, en Rome ten slotte meer won dan verloor.
Wij hebben reeds over te veel ruimte beschikt om ook nog uit te weiden over hetgeen de Schrijver zegt betreffende de godsdienstige en letterkundige ontwikkeling binnen (?) het Protestantismus, op Duitschen grond. Hollandsche hoofden en harten bedanken beleefdelijk voor zulk eene ontwikkeling, als waarop Dr. hagen roem draagt. Nederland heeft nog, God zij dank! geene heines voortgebragt; het heeft nog geene zangers gebaard, die God als een onding (unhold) lasteren en de émancipatie van het vleesch, dat wil zeggen, van onbeteugelde dierlijke lusten bezingen en verheerlijken. Wij gunnen den Schrijver ook zijne lofrede op strauss en de met hem verwante school; doch begeeren er voor ons noch voor onze lezers eenig deel aan.
Het werk eindigt met een scherp gevatten terugblik op het verledene en op de eerste verschijnselen van 't Socialisme, dat den Schrijver ruime bouwstof zal leveren voor 't vervolg.
De Schrijver ziet diep; maar hij heeft de Hand die alles bestuurt dikwijls losgelaten. Daarom stelt hij met welbehagen de volken voor, zoo als zij buiten, zonder, en ondanks God zich zoeken te ontwikkelen. Maar die ontwikkeling buiten God is eene Babelsche verwikkeling en verwarring, welke alleen de Hoogste, álles besturende Hand te zijner tijd weder zal kunnen ontwarren, en ook gewisselijk ontwarren zal; want vooruitgang is het devies der schepping. Evenwel kan men uit dit werk leeren; het bevat zelfs véél, dat behartiging verdient, al kunne men den Schrijver geen onverdeelden bijval schenken,

{==263==} {>>pagina-aanduiding<<}
Wij bevelen 't inzonderheid hun aan, die prijs stellen op bekendheid met de Staatkundige gebeurtenissen in Europa, sedert den val van napoleon. Het kan er hun ook thans reeds duidelijk uit worden, hoe 't mogelijk zij, dat een neef van napoleon weder als Keizer heerscht. Gerustheid omtrent den duurzamen vrede der wereld boezemt het werk niet in. De vulkaan zwijgt wel, maar is niet uitgebluscht. Frankrijk was rijp voor een coup d'état, waarom zou Europa niet rijp kunnen zijn voor een coup de main!

h.
j.h.s.

Reis eener vrouw rondom de wereld, van Ida Pheiffer, geb. reijer. Uit het Hoogduitsch. Te Gorinchem, bij J. Noorduyn en Zoon. 1852. Eerste Deel: IX en 247 bl.; Tweede Deel: VIII en 363 bl. In gr. 8vo. f 5-70.

Eene reize rondom de wereld, door eene vrouw. Dat is wèl iets zeldzaams! En zij reist niet onder het geleide van een echtgenoot of mannelijken bloedverwant; ook niet met groot gevolg van bedienden en omringd van allerlei gemakken. Integendeel: zij reist geheel alléén. Men weet dan ook niet wát méér te bewonderen: haar moed, volharding en tegenwoordigheid van geest; of hare sterkte van gestel en gezondheid, die haar alle vermoeijenissen en ontberingen doet braveeren en gelukkig te boven komen.
Ida pheiffer heeft, zoo als zij meermalen erkent, over geene ruime middelen te beschikken, en voegt zich naar de omstandigheden, om op de goedkoopste wijze het meest mogelijke te zien. Op Otaheite b.v. wil zij de binnenzee Vaïhiria bezoeken, en hoort nu hoe zij het aanlegt (D. I, bl. 143): ‘De voetreizen zijn op Otaheite uiterst bezwaarlijk, daar men, op dit bijzonder waterrijke eiland, deels door zandstreken, deels door rivieren waden moet. Ik was daartoe doelmatig gekleed; ik droeg stevige mansschoenen, geene kousen, eene broek en eene kiel, die ik tot aan de heupen opschortte. Zoo toegerust begaf ik mij, in gezelschap van mijnen geleider, op weg.’ - Dat die weg niet gemakkelijk was, vernemen wij iets verder. ‘Een tamelijk breede bergstroom, die door het geheele dal, over een zeer steenachtig bed stort, op vele plaat-
{==264==} {>>pagina-aanduiding<<}
sen woest en, ten gevolge van de onlangs gevallene regens, meermalen ook over de 3 voet diep was, moest twee-en-zestig maal doorwaad worden. De Indiaan vatte mij, op de gevaarlijkste plaatsen bij de hand en trok mij vaak, half zwemmende, achter zich aan. Het water kwam mij dikwijls tot aan de heupen en aan droog worden viel geheel niet te denken. Bovendien werd het voetpad ook gedurig moeijelijker en gevaarlijker. Men moest over rotsen en steenen klouteren, die nog bovendien zoo met het groote loof van de oputu (?) bedekt was, dat men niet wist waar men, met eenige veiligheid den voet zetten kon. Ik scheurde mij verscheidene fiksche wonden aan handen en beenen en viel dikwijls op den grond, wanneer ik mij aan den verraderlijken stam van eenen pisang wilde vasthouden, die onder mijne handen brak.’
Zelfs hare eigenlijk gezegde reistogten gingen niet zelden met allerlei ongerieven gepaard. Met de Engelsche stoombooten van Hongkong naar Singapore, en van daar, over Puntegale naar Calcutta, had zij geene reden ingenomen te zijn. Zie hier 't een en ander van den overtogt naar Singapore (D. I, bl. 207): ‘Daar de prijzen allervreeselijkst hoog zijn (de 1e plaats van Hongkong naar Singapore 173, de 2e plaats 117 dollars [f 432 of f 292], voor eenen afstand van 1100 zeemijlen), zoo raadde men mij de derde plaats te nemen, en eene hut van eenen machinist of onder-officier te huren. Er was echter geene 3e plaats te krijgen en ik was, indien ik niet achter blijven wilde, genoodzaakt om de 2e plaats te nemen.’ - ‘Toen ik op de boot kwam, bevond er zich op de 2e plaats geen knecht, en ik moest eenen matroos verzoeken, om mijne goederen in de kajuit te brengen. In deze zag het er gansch niet fatsoenlijk uit; de meubels waren hoogst eenvoudig, de tafel vol smeer en vlakken en de wanorde zeer groot. Ik zocht naar de slaapkamer en vond voor heeren en dames slechts een gemeenschappelijk verblijf.’ - ‘Het gezelschap aan tafel bestond niet alleen uit reizigers, waarvan er buiten mij nog slechts drie waren, maar ook uit de koks en de knechts van de 1e plaats, uit den slagter enz., kortom uit al het dienstdoend personeel, hetwelk in de stemming was om zich met onze tafel te vergenoegen. Daarenboven werd er opzigtelijk de kleeding niet de minste betamelijkheid in

{==265==} {>>pagina-aanduiding<<}
acht genomen. Sommige verschenen zonder rok of jas, de slagter vergat doorgaans schoenen en kousen - er behoorde inderdaad een krachtige honger toe, om in dit gezelschap te kunnen eten.’ - ‘De kost was zeer slecht - wat er van de tafel op de 1e plaats overschoot, werd ons, arme zondaars, toegezonden. Twee of drie verschillende spijzen lagen vaak in broederlijke eendragt op denzelfden schotel; zelfs wanneer haar aard niet het minst overeenkwam; - hierop werd volstrekt niet gelet en even zoo min of de geregten koud of warm op tafel kwamen.’
Dit alles echter was nog niets in vergelijking van de reis met de karavane van Bagdad naar Mossul. Daar moest zij, onder brandende hitte, zonder 't genot van eenige schaduw, zich vergenoegen met laauw water en hard brood, in dat water gedoopt om 't eetbaar te maken, en eene komkommer, zonder zout of azijn! - Had zij 't echter op de stoomboot slecht gehad, en er véél geld voor moeten betalen, in de woestijn van Mesopotamië kon zij zich althans troosten met het denkbeeld, dat het gebrek lijden daar goedkoop is. - En dan haar verblijf onder de Kurden! - Waarlijk, ofschoon de reizen gevolgen waren van eigene verkiezing, men gevoelt medelijden met hare wederwaardigheden, en verwondert zich dat eene vrouw zoo velerlei vermoeijenissen, gebrek en onreinheid verduurt.
Ida pheiffer was reeds vroeger op IJsland, en te Konstantinopel, en in Palestina geweest, en om het verhaal deswege hadden onderscheidene verslaggevers haar ‘Touriste’ genoemd. Tegen dien titel komt zij op. ‘Eensdeels’ - zegt ze - ‘bezit ik te weinig vernuft en luim om onderhoudend te schrijven, en anderdeels te weinig kennis om over het ondervondene een grondig oordeel te kunnen vellen. Ik ben slechts in staat om, op eene onopgesmukte wijze te verhalen, wat mij bejegend is, wat ik gezien heb, - en wil ik iets beoordeelen, zoo kan ik dit niet anders dan uit het standpunt van eenvoudige beschouwing.’ Hare nederigheid echter moge het noemen zoo als zij verkiest, zeker is het dat zij zeer aangenaam en onderhoudend verhaalt, en hare ontmoetingen en beschouwingen mededeelt, op eene wijze die deelneming opwekt en het beschrevene als zigtbaar voor oogen stelt.

{==266==} {>>pagina-aanduiding<<}

Den 1sten Mei 1846 verliet zij Weenen, alwaar zij eerst in November van 1848 terugkwam. Het duurde tot in Maart 1850 eer haar verhaal in het licht verscheen, dewijl zij, uit Mossul, in Julij 1848, hare handschriften van de reis door Hindostan tot in Mesopotamië, naar Europa verzond, uit aanmerking van den onzekeren afloop harer reize naar Perzië. Wierd zij op dien togt, waar zij niet verwachten kon Europeërs te ontmoeten, ‘uitgeplunderd of gedood’ dan, dacht zij, bleef toch haar Dagboek behouden. - Evenwel dwaalde dat ‘meer dan anderhalf jaar rond’, alvorens het weder in hare handen kwam.
Van Hamburg vertrok de reizigster naar Rio Janeiro. Zij begaf zich te midden van de onbeschaafde wilden van Brazilië, zoo wel als naar de Duitsche Kolonie Petropolis; omzeilde Kaap Hoorn, (hier verkeerdelijk Kaap Horn gespeld) en kwam te Valparaiso aan. In Chili wilde zij eenige weken vertoeven, om ook de hoofdstad St. Jago te bezoeken, alvorens naar China te vertrekken. Te Valparaiso echter vernam zij, dat eene gelegenheid naar China daar zelden voorkomt, en zij moest dus gebruik maken van de eerste, die zich binnen weinige dagen zou aanbieden. Het was met een Nederlandsch schip, gevoerd door Kapitein van wijk jurriansen, of, volgens bl. 160 (D. I), enkel jurriaansen. Waarschijnlijk zal 't wel moeten zijn: van wijk, jurriaansz. Wij maken daar met eenig genoegen melding van. De onverschrokken Touriste, in het algemeen zoo weinig tevreden over de schepen en de behandeling aan boord, zegt van Kapitein van wijk, op bl. 125 (D. I): De kapitein was een aardig, vriendelijk man, en ook de stuurlieden en matrozen waren goed en voorkomend.’ Op bl. 160 spreekt zij er van hoe hij bij de vele haar reeds betoonde beleefdheden ook deze voegde, dat zij, gedurende den tijd van haar verblijf, op zijn schip wonen en eten kon, waardoor zij dagelijks 4 tot 6 dollars bespaarde; want de prijzen in de hôtels te Macao, Victoria (op Hongkong) en Canton zijn 4 tot 6 dollars daags. ‘Even zoo’ - zegt ze - ‘was de boot, die hij tot zijn dagelijksch gebruik gehuurd had, ten allen tijde tot mijne dienst. - Ik moet bij deze gelegenheid’ - voegt zij er
bij - ‘vermelden, dat ik nog op geen schip zulk zuiver, goed water gevonden heb, dan [als] op het zijne. Dit is een bewijs dat noch de tropische hitte,

{==267==} {>>pagina-aanduiding<<}
noch de tijd, het water doet bederven. Het komt slechts op zindelijkheid en zorg aan, die misschien alleen bij de Hollanders in zoodanige mate aangetroffen wordt.’
Met den bodem van Kapitein van wijk ging zij naar Otaheite, en van daar naar Makao, Kanton en Hongkong. Per stoomboot ging zij vervolgens naar Singapore. Na dat eilandje en Ceylon bezigtigd te hebben, zette zij weder per stoomboot den togt voort naar Calcutta. Van daar af krijgt men de bezwaarlijke landreize door Hindostan naar het Malabaarsche schierëiland, eene reize die hoogst belangrijk is, dewijl Benares, Allahabad, Agra, Delhi, ook Bianah, Kottah, Indor, maar inzonderheid de rotstempel te Adjunta en die te Elora bezocht worden. De vesting Dowlotabad, Aurangjabad (de hoofdstad van Dekan), en Puna, ziedaar den weg langs welken zij Bombay, de hoofdplaats van het Britsch gebied op de kust van Malabar, bereikt. Op dien geheelen landweg werd de Duitsche vrouw, óf door de zendelingen, óf door de Britsche Residenten (hoogste autoriteiten bij de Inlandsche Hoven), met de uiterste voorkomendheid behandeld; een geluk hetwelk haar niet altijd ten deele viel: zelfs niet bij Duitschers.
Van Bombay vertrok de reizigster per stoomboot naar Bassora en Bagdad. In de laatstgemelde stad woonde zij een feest bij, gegeven door den Britschen Resident rawlinsos, die door zijne scherpzinnige oplossingen van het spijkerschrift, op de sedert eenige jaren blootgedolven gedenkteekenen van Babylon en Ninive, zich beroemd heeft gemaakt. Met eene karavane doet zij de gevaarlijke, met onbegrijpelijke ontberingen verzelde reize naar Mossul; over Ravandus en Cromia naar Tebris of Tauris, alwaar de naam van schrijfster haar eene plegtige en vriendelijke ontvangst bij den Perzischen Onderkoning en diens gemalinne verschaft. - Van hier ging zij naar Aziatisch Rusland. Over Natschivan en Erivan ging de togt naar Tislis; over Kevtsch en Theodosia naar Odessa, en eindelijk over Konstantinopel en Triëst naar Weenen.
Dat zulk een togt door Amerika en Azia velerlei wederwaardigheden moet opleveren, kan ieder gemakkelijk beseffen. Doch wij verwijzen daaromtrent naar het werk. Nog ééne proeve van den verhaaltrant laten wij volgen: de vergelijking van den Russischen tegen den Engelschen ontwikkelingsgeest, op bladz. 306 van het Tweede Deel. ‘Ik ben’ - zegt zij -
{==268==} {>>pagina-aanduiding<<}
‘de grootste vijandin van twist en harde bejegening, maar tot deze lieden (de postbedienden) had ik inderdaad bij voorkeur met den stok gesproken, - men kan zich van hunne domheid, ruwheid en gevoelloosheid geene voorstelling maken. De ambtenaren zoo wel als de knechts, vindt men menigvuldig, op alle uren van den dag, slapende en dronken. In dezen toestand doen zij, al wat zij goedvinden, zetten geen voet van de plaats en lagchen den armen reiziger bovendien nog in het gezigt uit. Door veel twisten en schreeuwen krijgt men er eindelijk een toe om den wagen voor den dag te halen, eenen tweeden om hem te smeren, een ander voedert de paarden, die dikwijls eerst nog beslagen moeten worden, dan is het lederwerk niet in orde en moet eerst nog weder aan elkander gebonden en hersteld worden, en nog tallooze dergelijke dingen meer, die alle met de grootste traagheid verrigt worden. Beklaagde ik mij naderhand in de steden over deze ellendige postinrigtingen, dan gaven de heeren mij ten antwoord dat deze landen nog te kort onder Russische heerschappij stonden, dat de Keizerstad te ver verwijderd was, en dat ik mij, als vrouw alleen, nog gelukkig rekenen moest van er zoo doorgekomen te zijn.
Ik wist hierop niets te antwoorden, dan dat in de jongste overzeesche bezittingen der Engelschen, die nog verder van de hoofdstad verwijderd liggen, alles voortreffelijk ingerigt en volkomen goed geregeld is, en dat men dáár eene vrouw zonder knecht even snel voorwaarts helpt als eenen gentleman, want men vindt haar geld en hare aanspraken even gewigtig, als die van eenen heer. - Geheel anders is het echter op een Russisch poststation, want wanneer er een ambtenaar of officier komt - dan heeft alles handen en voeten, dan buigt zich alles om het hardst, want men vreest voor slaag en straffen. Zoo kan het gebeuren dat men (de particulier) een of twee dagen aan hetzelfde station blijft zitten en met de zoo snel rijdende Russische post, niet meer weg aflegt dan met eene karavane. Wanneer ik eene uniform gewaar werd, overviel mij altijd eene koortsachtige rilling - ik kon er op rekenen van geene paarden te zullen krijgen.
De reis door Perzië was van levensgevaar vergezeld, die door Aziatisch Rusland levert zulk eene vreeselijke ergernis op, dat ik aan de eerste onbepaald de voorkeur geef.’ - Uit

{==269==} {>>pagina-aanduiding<<}
dien hoofde veranderde de Schrijfster haar reisplan, en in plaats van over Moskou en Petersburg te gaan, koos zij den kortsten weg ‘om zoo spoedig mogelijk over de grenzen te komen.’
Uit deze proeve zien de lezers meteen hoe de vertaling is.
Wij wenschen het werk een ruimen aftrek, en dáárin den Uitgever eene aanmoediging om ook 't verhaal van de vroegere reize dezer moedige vrouw in het Nederduitsch te doen overbrengen.

De Reizen en Gevoelens van den Heer Jolly Groen. Uit het Engelsch door Rudolf Charles. Te Amsterdam, bij J. Stemvers. 1852. In gr. 8vo. IV en 299 bl. f 3-:

Mogt men, oordeelende naar den titel, zich verbeelden een gewoon reisverhaal, of, naar de keurig uitgevoerde titelplaat, een gewonen roman te zullen lezen, dan zou men zich grootelijks vergissen. De Vertaler - die zich achter den pseudoniem rudolf charles verschuilt - berigt in de Voorrede, welk soort van letterkundig voortbrengsel de lezer te wachten heeft.
‘Op eene onderhoudende en geestige wijze’ - zegt hij - ‘vindt men hier den Engelschen parvenu geschilderd, die als Milord op reis gaat, à tort et à travers over alles oordeelt, en zijnen landaard aan minachting en bespotting blootstelt. Wij zien in hem den Engelschman van het Fransche tooneel - een wezen zich zelven tot last, zelfs zijnen weldenkenden landgenooten tot spot, en eene gemakkelijke prooi voor afzetters en chevaliers d'industrie; nietig in zich zelven, doch groot in zijn geld; een paauw voor den burgerstand, waaraan hij zijne vederen ontleend heeft, en een aap voor de groote wereld, waarin hij zoo gaarne zijne plaats zoude willen innemen - als mensch.’
Zóó doet waarlijk de Heer jolly groen zich kennen door zijne handelingen en door de bespottelijke uiting zijner gevoelens en beoordeelingen. Het werk is uit eene echt humoristische pen gevloeid, en de Schrijver, met eene bijzondere gave van waarneming begiftigd, moet vooral in Frankrijk bij niet weinigen van zijne landgenooten, eene groote mate van waanwijsheid en laatdunkende zelfvoldoening hebben opgemerkt.

{==270==} {>>pagina-aanduiding<<}

Wij zullen over de lotgevallen van den held niet uitweiden, om den lezer de voldoening te laten het humoristisch tafereel langzamerhand voor zijne oogen te zien ontwikkelen. Menig jongeling kan er lessen van wijsheid uit putten, wanneer hij in dien spiegel met oordeel zijne beeldtenis zoeken wil. Zoo wel hun die onderhoudende, luimige lectuur verlangen, als hun wier blik gaarne dieper doordringt, zijn de Reizen en Gevoelens van den Heer groen aan te bevelen. Ook de sierlijke uitvoering lokt tot de lezing uit.




Hedendaagsche voorstelling van Coster en de uitvinding der Boekdrukkunst in Frankrijk. Te 's Gravenhage, bij de Gebr. Belinfante. 1853. In gr. 8vo. 31 bl. f :-40.

Door de zorg van den kunstlievenden Nestor onzer boekdrukkers, den verdienstelijken Heer schinkel, ontvangen wij dit beoordeelend verslag van een gedeelte der Afdeeling getiteld: L'Imprimerie, van het uitvoerig en kostbaar prachtwerk Le Moyen Age et la Renaissance, hetwelk te Parijs door paul lacroix wordt uitgegeven. Die Afdeeling ‘waarin de volledige geschiedenis van de Boekdrukkunst, van den beginne af tot op het einde der XVIe eeuw, zoo uitvoerig als naauwkeurig wordt beschreven, en inzonderheid ook de oorsprong der uitvinding met veel zorg en scherpzinnigheid wordt onderzocht’ is geschreven door den Uitgever-zelven, ook bekend onder den naam van Le Bibliophile Jacob, ‘een man die in Frankrijk geacht wordt als een der meest geoefende kenners en best bevoegde beoordeelaars van al wat met de boekdrukkerij en hare geschiedenis in verband staat.’ - Hoe belangrijk dat klassieke werk voor de eer van coster is gevoelt ieder, wanneer hij bedenkt ‘dat de Franschen, tot voor korten tijd nog, met de aanspraak der Hollanders op de eer dier uitvinding (van de boekdrukkunst) gewoon waren den spot te drijven’, en dat nu, in het begin der gemelde Afdeeling al dadelijk gezegd wordt: ‘dat men het eindelijk, na eeuwen van geschil, dáárover algemeen ééns is geworden, dat als geboorteplaats der uitvinding slechts Haarlem, Mentz en Straatsburg, als persoon des uitvinders slechts coster, guttenberg, faust en schöffer, en als tijd der uitvinding slechts

{==271==} {>>pagina-aanduiding<<}
de jaartallen van 1420, 1440 en 1450 in eenige aanmerking kunnen komen.’ - De geleerde Schrijver stelt ook als ontwijfelbaar, dat de eer der uitvinding van de houtsnijkunst, en hare toepassing op het drukken van speelkaarten en prentfiguren, insgelijks aan Holland behoort, en verwerpt de bewering der Duitschers, die zich ook de uitvinding van die kunst pogen toe te eigenen. Evenwel dwaalt hij in zijne meening, dat de houtsneê-prentkunst voor de moeder der boekdrukkunst met losse gegoten letters moet gehouden worden, en het verslag, dat wij aankondigen, is bestemd om die en andere dwalingen in zijn belangrijk Artikel voorkomende te wederleggen. Het werkje draagt op elke bladzijde onmiskenbare sporen van des Schrijvers grondige zaakkennis en scherpzinnigheid. Behalven over de uitvinding der eigenlijke boekdrukkunst, is 't hoogst belangrijk hem te hooren over de Straatsburgsche processtukken, door den Franschen Schrijver verkeerd begrepen; maar inzonderheid vinden wij de gissing belangrijk, die hier (bl. 27) wordt voorgedragen over den nog onbekenden aard der vier stukken, aan wijlen andres dritzehen behoorende, en welke guttenberg (volgens de verklaringen der getuigen) verzocht had uit de pers waarin zij lagen weg te nemen en ze van elkander te leggen, opdat men niet mogte zien wát zij waren. Volgens het Voorberigt is het werkje niet door den Heer schinkel-zelven maar op diens aansporing door een zijner vrienden geschreven, die echter niet wordt genoemd. Hetzij nu de Heer schinkel 't ál of niet hebbe geschreven, in elk geval is hij de oorzaak van 't verslag en deszelfs uitgave, en wij brengen hem deswege dank en hulde toe. Zonder dat zouden we niet zoo spoedig het genoegen gehad hebben tot onze lezers te kunnen zeggen: ‘het groote geschil over den oorsprong
der uitvinding is, naar de stellige en onbewimpelde verklaring van den Heer lacroix, ten gevolge van de nader te werk gestelde grondige onderzoekingen, beslist.’ - ‘Coster is de uitvinder van die kunst aller kunsten.’ - ‘De eer der overwinning is aan óns Vaderland.’ - Dat nu de verwachting des Schrijvers worde vervuld, en ook de Heer bernard, beambte van de Keizerlijke drukkerij te Parijs, die ál wat aan costers pers wordt toegeschreven ‘aandachtig bezigtigde’, in het werk dat hij ter

{==272==} {>>pagina-aanduiding<<}
perse heeft Over den oorsprong der drukkunst, aan die uitspraak zijn zegel hange!
Het verslag is uitgegeven ten voordeele der oprigting van het standbeeld voor coster. Moge de opbrengst groot zijn! Wij bevelen 't echter alleen aan, om de belangrijkheid van den inhoud, en wenschen den Heer schinkel ál de voldoening toe op welke hij aanspraak heeft.




Gedichten van Bernard ter Haar. Tweede verzameling. Te Arnhem, bij Is. An. Nijhoff. 1851. In gr. 8vo. 253 bl. f 2-75.

Benevens eenige nieuwe gedichten bevat deze verzameling een aantal gedichten ‘van vroegeren leeftijd’; men vindt er werk in ‘van den zeventienjarigen jongeling en van den vijfen-veertigjarigen man.’ Die zamenvoeging zou haar voor de vrienden en vereerders van den Heer ter haar belangrijk maken, al misten de geleverde stukken ten deele de verdienste die er met regt aan wordt toegekend. Hare waarde is bovendien verhoogd door een brief van opdragt aan den Heer tollens, waarin wetenswaardige bijzonderheden voorkomen aangaande des Dichters kunstoefening als knaap en jongeling, en omtrent zijne tegenwoordige denkwijze over dichtkunst en poëzij. De Heer ter haar heeft gewis velen er door aan zich verpligt. In de opdragt zegt de Dichter, dat hij van den Heer tollens heeft geleerd hoe veel onze verzen (*) dikwerf door eenige bekorting kunnen winnen; dat de zuiverheid der dictie in zijne eerste proeven veel te wenschen en te verbeteren overliet; dat hij getracht heeft er aan te gemoet te komen, en een ‘scherp en naauwlettend oog’ over de zangen zijner jongelingsjaren heeft laten gaan. Die zangen zijn dus met

{==273==} {>>pagina-aanduiding<<}
‘snoeimes’ en fijnschaaf bekort en gezuiverd. De drukproeven van het werk zijn ook nog, bovendien, gelijk mede in de opdragt gezegd wordt, herzien door den Heer tollens. Men ontvangt dus de zangen van des Dichters jeugdiger leven hier niet zoo als zij oorspronkelijk zijn geweest. Integendeel, zij bevatten nu de frischheid van gevoel en levendigheid van verbeelding der jeugd met die schoonheid en zuiverheid van vorm vereenigd, welke alleen bereikbaar zijn voor den volleerden meester. Het genoegen om vergelijkingen te maken tusschen het werk van vroeger en later tijd; met andere woorden, om den Dichter in zijne trapsgewijze ontwikkeling te volgen, is daardoor voor den lezer verloren gegaan; maar de gedichten moeten, daarentegen, in schoonheid er veel door gewonnen hebben, en die blijvende winst vergoedt dat voorbijgaand genoegen. - Een werk zoo scherp door den Dichter nagezien, en bovendien nog herzien door den Heer tollens, moet noodwendig in fraaiheid van stijl en zuiverheid van dictie en versificatie uitmunten, en vermits de gevoelens en gedachten van den Heer ter haar gewoonlijk de stempels dragen van reinheid, grondigheid en gekuischten smaak, zoo kan er in zulk een werk niet veel stoffe voor de kritiek zijn overgebleven. De taak van Ref. bepaalt zich daardoor van zelf tot de eenvoudige aankondiging. Indien hij nog omtrent kleinigheden iets aanmerkt, geschiedt het alleen om zijne meening bescheiden in overweging te geven, voor het waarschijnlijk geval van herdruk, en - zoo ver zij gegrond is - tot vóórlichting van minder geoefenden.
Bij 't aankondigen van den eersten bundel (zie Vaderl. Letteroefeningen voor Februarij 1851, bl. 77) heeft Ref. aangemerkt, dat de werkw. gaan en komen bij de onbep. wijze van andere werkw. gebruikt, de verzen verzwakken. Hij vond in deze tweede verzameling onder anderen gaat nederhangen (bl. 80); gaat dagen (bl. 185); gaat rekken (bl. 191); ging rooken (bl. 212); ging bereiden (bl. 214); gaat branden (bl. 216), en ziet daaruit dat de Heer ter haar een ander gevoelen voorstaat; evenwel gelooft hij toch 't zijne niet te kunnen opgeven, en vindt de verzen waarin dat ging en gaat voorkomt zwakker dan zij behoefden te zijn. Als er b.v. op bladz. 212 in plaats van

{==274==} {>>pagina-aanduiding<<}


Als zag hij zijn verslaagne spoken 
Eer 't bloed ging van den moordbijl rooken, 

gelezen wierd:

Als zag hij reeds zijn offer spoken 
Nog eer diens bloed den bijl deed rooken, 

zou Ref. die verzen krachtiger, duidelijker en naauwkeuriger vinden. - De taalfout wie, in plaats van die hun God aanbaden (bl. 15) zou men voor eene drukfout houden, als niet op bl. 3 van den brief en elders ook wat in plaats van dat stond. - Hier en daar ontmoet men ook wel eens wat dubbelzinnigs door verkeerde woordschikking, b.v.: de aardbol rond geschenen door een vlam (bl. 15); een kruikar die de armoê trekt (bl. 146); een nieuwgeboren dag met luiken (ibid). - Door de gewone beteekenis van 't woord gezolderd, dat in den handel wil zeggen op zolder gebragt, schijnt het gezegde, op bl. 73, dat Gods troon gezolderd staat, niet edel. Ook het kammen en scheren door den winterstorm (bl. 147) in de verzen:

En kamde 't loover weg van 't hout 
En schoor het van de landen 

komt daar minder edel voor. In een luimig vers zou 't fraai zijn; maar hier zou Ref. hebben voorgesteld:

En schoor het loover weg van 't hout 
En blies het van de landen. - 

In het gedicht betreffende Waterloo, is 't vers: ‘En gij wier hoofden vielen’ (bl. 83) onduidelijk; men denkt er bij aan onthoofde soldaten, of aan soldaten wier hoofden (legerhoofden) zijn gevallen; de bedoeling schijnt te wezen: ‘En gij, gesneuvelden!’ - In hetzelfde gedicht (bl. 82) mag men van de verzen:

Waar God ons erf behoedde, 
Oranjes schouder bloedde, 
En de aadlaar is gevlugt. 

het tweede mesquin vinden.

Waar God ons erf behoedde, 
Oranje streed en bloedde, 


{==275==} {>>pagina-aanduiding<<}

of iets dergelijks ware er verkiezelijk. - O, zoo (bl. 65), nu uw (bl. 174) na naar (bl. 221) hadden vermeden kunnen worden. - Op bl. 132 staat in een keurig fraai couplet: ‘Lente 't om zich heen te tooveren’. Dat harde Lente 't weet men ook niet dadelijk te verklaren. 't Lente rondom zich te tooveren zou duidelijker en vloeijender zijn geweest. - Waarom de Dichter de twee harde assonnanten op bl. 14:

o Wonder dat haar God, u, dwingland, toen gespaard heeft. 
Wiens naam ten eeuwgen vloek 't geschiedboek ons bewaard heeft 

nog bewaard heeft in zijn gedicht, is moeijelijk te verklaren. Door eene kleine omzetting had er spaarde en bewaarde kunnen staan. - Zonder een discipel uit de Ghybensche School, of ingenomen te zijn met hare leer, door bilderijk te regt ketterij genoemd, twijfelt Ref. toch of de welluidendheid en duidelijkheid in een Alexandrijnsch vers drie toonlooze syllaben achter elkander gedoogen. Zij komen hier meermalen voor o.a. op de bl. 6, 23, 48, 105 en 216. - Eene laatste aanmerking geven twee verzen uit de vadervreugde (bl. 249) in de pen:

'k Mag op 't hoofd vier kroonen dragen - 
Rome's kerkvoogd gij maar drie. 

Zij zijn blijkbaar gevolgd naar 't:

Griekenland had zeven wijzen 
Zeven kindren hebben wij 

van tollens zoo wij meenen; maar de navolging is niet gelukkig. De vier kroonen beteekenen vier telgen, en er staat dus eigenlijk dat Romes kerkvoogd er drie had. Dat lag gewis niet in de bedoeling. Evenwel zoo deze imitatie van tollens niet gelukkig mag heeten, zij is ook de eenigste door Ref. in den geheelen bundel opgemerkt.
De verzameling bevat een aantal gelegenheids-gedichten, gade, telgen en vrienden toegezongen: uitstortingen des harten, meestal vol treffende gevoeligheid. - Van algemeen belang zijn 1o. uit de ‘Zangen van vroegeren leeftijd’ a. 't met zilver bekroonde prijsvers de Zelfopoffering, een gedicht van 1826, in fiksche en gladde Alexandrijnen, die geschreven

{==276==} {>>pagina-aanduiding<<}
schijnen onder den invloed van helmers en feith. Het stuk bevat zeer fraaije plaatsen en maakt begeerig naar kennismaking met het gedicht, dat den gouden lauwer heeft weggedragen. b. de Lyrische Poëzij; een zestal lierzangen: Palestina; De lofzang der schepping; Het muzykale in de Natuur; Een landschap bij ondergaande zon; Leydens ontzet, en: Napoleons val en vergoding, in vijf afdeelingen: 1812, 1813, 1815, de Leeuw van Waterloo, en Apotheosis. c. rolf en ida eene Romance. Deze laatste en Leydens ontzet zal ook de dichter-zelf wel niet onder zijne beste werken rangschikken; maar de overige lierzangen behooren daar zeker toe. IIo. Uit de nieuwe gedichten: het Communisme onzer dagen; de dochter van herodias; Zomer (bij eene kunstplaat); Aan de sterren (eene vertaling), en: de Zonsverduistering.
De indrukken van gevoel en verbeelding, Christendom en levenswijsheid, liefde en godsvrucht overziende, hier veelal meesterlijk en heerlijk in schoone en verhevene vormen van lyrische dichtkunst verzinnelijkt, zou men in verzoeking geraken het lyrische nog meer dan het beschrijvende genre als een bijzonder domein van ter haar te beschouwen. Doch het beschrijvend gedicht in dezen bundel: de dochter van herodias, hetwelk door de lyrische stukken overschaduwd wordt, is ook op verre na het beste niet van 't geen de Dichter in dat genre heeft geleverd. Integendeel, Ref. beschouwt 't als in zekere mate mislukt. Wel bevat ook dat gedicht meesterlijke partijen van beschrijving en dichtkunstige taalmuzijk; maar 't slot uitgezonderd is 't een werk van de verbeelding en niet van 't gevoel. Daardoor, waarschijnlijk, is er ook in gezondigd tegen de waarheid. Salome wordt er in voorgesteld als eene volwassen maagd, en op die onderstelling rust het plan; maar zij was nog slechts een kind. De gebruiken des Lands gedoogden de tegenwoordigheid van volwassen vrouwen niet bij zulke feestmalen; de jeugdige salome kon er alleen dáárom eene wijle zijn, dat zij nog maar een kind was. In elk geval echter kwam 't hier aan op de schildering van 't geen er moet zijn omgegaan in herodias geest, gemoed en geweten, tusschen de haar verrassende mededeeling van 's Konings onverwachte belofte en haar onmenschelijk besluit om het kind te doen zeggen: ‘geef mij het hoofd van johannes den Dooper!’ -
{==277==} {>>pagina-aanduiding<<}
Wat dacht, wat gevoelde zij? Wat dreef haar aan? Was 't enkel hoogmoed, gehechtheid aan haar vorstelijken rang, en bezorgdheid dien rang door johannes te verliezen? Of was 't liefde voor herodes; innige verknochtheid aan hém, en vreeze van door
johannes van hém gescheiden te worden? Had de uitspraak van johannes omtrent haren echt met herodes haren huiselijken vrede misschien verwoest? Kostte de beslissing haar geen strijd? Vreesde zij noch de goden, noch het oordeel der wereld? - Zeker had zij maar weinig oogenblikken om te denken, maar hoe véél moet er in die oogenblikken in haar zijn omgegaan? Dáár lag het gewigt en de moeijelijkheid van 't stuk, maar ook voor een zielen-schilder de gelegenheid om zich te toonen in zijne kracht, en nieuwe lauweren te winnen. Het gedicht echter is juist dáár het zwakst, en geeft niets van dat alles; niets dan eene flaauwe, hoogst onbeduidende beschrijving van herodias' uitwendig voorkomen (bl. 209). Op de vraag van salome: wat zij moet kiezen, volgt er dit:

En nu herodias? - zij ziet 
Verstrooid in 't rond en antwoordt niet; 
Als scheen zij naauw die vraag te hooren, 
Zoo blijft ze in diep gepeins verloren. 
Zij zwijgt en staart, en huivert ligt, 
Als trad haar in een nachtgezigt 
Op eens een aaklig beeld te voren, 
Maar plooit den mond weêr tot een lach, 
Alsof ze een zoeter droombeeld zag. 
Een straal van vreugd glijdt langs haar wezen; 
Zij ziet haar dochter aan, en 't was, 
Of met dien blik herodias 
Eerst in de ziel haars kinds wou lezen, 
Of zij kon voortgaan zonder vreezen. 
Toen sprak zij fluistrend zacht en snel: 
‘Wat gij moet kiezen weet ik wel.... 
Keer naar de zaal terug salome! 
Vraag wat de koning heeft beloofd! 
Eisch dat het bloed des Doopers stroome, 
En dat zijn afgehouwen hoofd 

{==278==} {>>pagina-aanduiding<<}

Hier aanstonds als een dischgeregt (*) 
Zij op een schotel neêrgelegd!’ - 

Alle hartstogt, ook de wreedste, heeft hare verhevenheid. Hoe schrikkelijk verheven is herodias door haar zwijgen bij den Evangelist (markus vi: 24), die haar geen woord méér in den mond legt dan noodig is, en met haren toestand overeenkomt! - ‘En zij (het kind) uitgegaan zijnde, zeide tot hare moeder: wat zal ik vragen? - Deze nu zeide: het hoofd van johannes den Dooper.’ (†) Dat ontzettend verhevene: ‘het hoofd van johannes den Dooper’ is in het gedicht als verdronken in de zeven vloeibare verzen, tot welke er het antwoord is aangezwollen. Ook de gewrongen constructie zelfs, van deze en volgende verzen, toont duidelijk dat het gevoel des Dichters geen deel heeft gehad aan dit stuk. Het slot heeft men aan den redenaar te danken.
Vol gevoel, daarentegen, zijn de lierzangen; het volgende heerlijke fragment (bl. 170) is van Erotischen aard:

Aan de oever van 't beekjen, in schaâuw der abeelen, 
Rees needrig de lelie en sliep in den knop; 
De zefir kwam 's avonds haar wiegen en streelen, 
En kuste des morgens de daauwdruppels op: 
Ras zag men haar 't hoofd aan de zwachtels ontscheuren, 
En toen nu het zonlicht haar aanloeg een poos, 
Ontsloot zij haar kelk en ontbond zij haar geuren, 
En de uchtendgloed maalde in een mengling van kleuren 
Op 't zilver der lelie het purper der roos! 

{==279==} {>>pagina-aanduiding<<}

Ik zag haar in 't minnig ontluiken, elvire! 
Nog nooit had een bloempje mijn oog zoo verrukt; 
‘O zalig, wien ze eenmaal de lokken versiere, 
Wien ze eens aan de smachtende borst wordt gedrukt!’ 
Ik sprak en ontwaarde, aan het beekje gebogen, 
Een engel, die peinzend de lelie bezag; 
Hij scheen met haar schoonheid en teêrheid bewogen; 
Een traan, die des weemoeds, bewolkte zijn oogen, 
Maar over zijn lippen zwierf vrolijk een lach. 
 
Op eens schoot een vuurpijl uit ramlende wolken; 
De regenvloed gonsde in de zwellende beek; 
Haar bed werd herschapen in bruisende kolken; 
De lelie verbleekte, haar stengel bezweek. 
‘Ach, wordt reeds haar schoon in den morgen verslonden?’ 
Zoo vragend verhief ik ten hemel het oog: 
‘Zij draagt niet de dorens, waar rozen meê wonden; 
Maar wordt zij te schoon voor deze aarde gevonden, 
Voer gij dan, o Engel! haar bloeijend omhoog!’ 
 
En de engel ontplooide zijn ruischende vleugels, 
Als had hij verteederd mijn smeeking gehoord, 
En lei met zijn blikken den stormwind aan teugels, 
En dreef weêr het stroomnat terug in zijn boord; 
Ik zag op zijn wieken zich wiegend, hem zweven; 
Hij vatte de lelie haar stengel rees op: 
Hij hield aan zijn vingren een dauwdrup geheven, 
Die neêrgleed en zacht op de blaadren bleef beven, 
En eindlijk versmolt en verzonk in den knop. 
 
Toen schiep hij, bij 't uitslaan der glanzende wieken, 
Terwijl hij al zwierend zich ophief en dook, 
Een koestrende lichtstraal als 't dageraadskrieken, 
Waarop weêr de lelie herbloeijend ontlook. 
Nu greep hij het bloempje welks scheuten hij gaarde, 
En stak het omzigtig en zacht aan mijn borst: 
‘Houd, jongling! die bloeijende lelie in waarde! 
Ze is rijker bekleed dan de vorsten der aarde, 
En gij, wien zij aanlacht, zijt rijk als een vorst!’ 


{==280==} {>>pagina-aanduiding<<}

Niet minder schilderachtig en diep gevoelig zijn de lyrische uitboezemingen bij de schoonheden der Natuur. Men kent de voortreffelijkheid van des dichters gave in dit opzigt. De invloed dien de lamartine - volgens de opdragt een zijner meest geliefkoosde voorbeelden - immers aanvankelijk op de rigting van zijnen smaak heeft gehad, is niet te miskennen. Niet dat men hier gedachten of verzen van dien Franschen meesterzanger zoude ontmoeten; dat zij verre. Ter haar zegt (bl. 154) aangaande zijne naauwgezetheid in 't eerbiedigen van anderer werken:

Nog veel liever in 't duister gescholen! 
Nog veel liever geen greep meer gebragt op mijn lier, 
Dan naar beelden gezocht van gebedelden zwier 
Of naar klanken van elders gestolen! 

En hij spreekt waarheid. Maar het is somwijlen alsof één zelfde geest de beide zangers heeft bestierd en aangedreven. Ref. kan zich niet weerhouden ten blijke daarvan een paar coupletten aan te voeren, en ontleent die aan den lierzang ‘van vroegeren leeftijd’: Het muzykale in de Natuur (bl. 44).

Natuur heeft ook haar taal, vol van bezielde woorden, 
En spreekt door mengeling van klanken tot de ziel; 
Ze omvat het vol geluid van stoute en zachte akkoorden, 
En Eden was de toon, die 't zuiverst haar ontviel. 
't Zij 't voorjaar zich omkranst met versche rozelaren; 
Hetzij de herfstwind speelt met de afgestormde blâren; 
't Zij de ademtogt van 't Noord de sneeuw blaast door de lucht; 
't Zijn trillingen van een der snaren, 
En 't aanslaan van een toon, die van het speeltuig vlugt. 
 
Wanneer de nacht reeds huivert door het loover, 
En nog de dag van de avondkim ons groet; 
Wanneer de maan de blaauwe bergen over 
Verteedrend drijft met zacht gekleurden gloed; 
Wanneer haar blik van 't ruim der stargewelven 
Den daauwdrop glanst, die aan de bloemstruik weent, 
En heel Natuur, half klagende in zich zelve, 
Zich tot eene Elegie vereent. 

{==281==} {>>pagina-aanduiding<<}

Als 't is of de aard, bij 't deinzend lichtgewemel, 
Meer 't lijden voelt, dat op haar bodem drukt, 
En weemoedvol en smachtend naar den Hemel, 
Zich uit haar sfeer nabij den Hemel rukt; 
In 't scheppingsuur van dweepende idealen. - 
Dan brengt Natuur de sombre toonen uit 
(Gelijk men soms hoort om een heuvel dwalen) 
Der zacht gestemde herdersfluit. 

Men ziet, er is geen spoor meer van mindere kunstbekwaamheid in dat werk van jeugdiger jaren, door den ervaren meester bekort en beschaafd. - Hoe gaarne liet Ref. den lezer ook nog een blik werpen op de keurige schilderij der pastorij te Zale; maar het bestek is onverbiddelijk, en toch kan hij niet eindigen zonder nog een paar plaatsen te doen kennen die hem bijzonder hebben aangetrokken. De eerste is de beschrijving van de Sterrckunde in den fraaijen lierzang de Zonsverduistering, van 1851 (bl. 238):

O wondre wetenschap! die elken slag der raderen 
Van 't zonnestelsel hebt bespied; 
Die, waar twee werelden tot d'eigen kruisweg naderen, 
Met scherp bereeknend oog voorziet; 
Die ons 't geheim verklaart der onverstoorbre wetten, 
Waarnaar het wervlend wiel der lichten voort blijft gaan! 
En, als gij op der starrenbaan 
En in heur wandelkring ons dwingt den voet te zetten, 
Ons de ordonnantiën des hemels leert verstaan! 
Wat ge in de toekomst leest verkondigt ge ons te voren 
Met nimmer faalbre profecy, 
En van der heemlen harmony 
Doet ge ons den vasten maatklank hooren; 
Geen wetenschap der aard draagt schooner kroon dan gij! 

Met weinige maar schitterende meestertrekken wordt daarop de verduistering geschetst:

Het schaduwbeeld der nachtvorstin 
Rukt reeds het gouden vuurveld in, 
En breekt de stralenkroon, om 't hoofd der zon geweven. 

{==282==} {>>pagina-aanduiding<<}

Wij staren 't plegtig schouwspel aan: 
De zon, gekromd als halve maan, 
Waarover zilvren wolken zweven, 
Zien wij met gouden hoornen staan. 

In de opdragt betoont de Dichter eenig verlangen om te weten, of men zijne latere gedichten boven de vroegere zal stellen; of omgekeerd. Ref., zoo als hij reeds zeide, acht in den zin van ter haar geene vergelijking meer mogelijk, omdat ook het oude door de ondergane bekorting en beschaving nieuw is geworden; maar gewisselijk spreekt hij het algemeene gevoelen uit wanneer hij verklaart geene der twee verzamelingen te willen missen. Indien er nog te vergelijken ware zou 't moeten zijn tusschen den meerderen invloed van het hart of van den geest op de gedichten der verschillende tijdperken. Doch waartoe die vergelijking? Ieder verheugt zich het werk van den ‘zeventienjarigen jongeling en den vijfenveertigjarigen man’, in deze bundels te bezitten, en dat is genoeg.
De tweede plaats door Ref. bedoelt is een couplet uit het Communisme onzer dagen. In dat gedicht van Maart 1850, riep in eene Apostrophe aan de schim van napoleon (bl. 194), de ontgloeide Dichter uit:

Kiest Frankrijk, kiest Euroop, voor 't dreigend Anarchisme 
Uw ijsren handschoen, en den dwang van 't Despotisme? 
Vloek dan op 't hoofd (?) van 't Communisme 
Dat ons die boeijen heeft hersmeed! - 

Die keuze is geschied, en die keetenen zijn hersmeed, en wij hooren ze rammelen in onze nabijheid. Maar de Hoogste Liefde regeert, en indien het weder nacht moet worden in het afgeleefde, verarmde Europa; de verlichting en vrijheid zullen daarom niet van de aarde verdwijnen. Neen, de menschheid mag integendeel hopen, dat het geene poëzij maar waarheid is, wat er verkondigd wordt in verwachtingen als die, welke zoo bondig en krachtig, omtrent de einduitkomsten van de immer voortgaande natuur- en werktuigkunde, door den Dichter (bl. 186) zijn uitgesproken:

Ras is het ijsren web van 't spoornet afgesponnen: 
Een nieuwe wereld rijst, zoo ver de stoom gebiedt! 
'k Zie met zijn pluim van rook den trekker voortgeronnen, 
Zoo wijd naar Oost of West de star (?) haar stralen schiet. 

{==283==} {>>pagina-aanduiding<<}

De muren storten om, die nog de volkren scheiden - 
Een stroom van koestrend licht daalt zeegnend op den Heiden - 
En de elektrieke vonk, die bliksemt langs de lijn, 
Zal de overbrengster der ontsluijerde gedachte, 
Die nog haar volle ontwikkling wachtte, 
Bij 't reeds ontluikend nageslachte, 
Naar 't grenspunt der beschaving zijn! 

Ref. eindigt met ook hulde te brengen aan den Uitgever voor de keurige uitvoering, inzonderheid voor des Dichters zoo fraai en gelijkend portret, dat den bundel versiert, en 't penseel en de graveerstift van de Heeren w.c. chimaer van oudendorp en j.w. kaiser tot eere strekt.
w.

Verzameling van Muzikale Poëzij door G.H. Broekhuyzen. Te Amsterdam, bij J.M.E. Meijer. 1851. In kl. 8vo. 196 bl. f :-90.

Dit bundeltje, uitwendig zeer net en inwendig niet onverdienstelijk, zou reeds vroeger zijn aangekondigd als 't niet enkel bevatte muzikale poëzij; dat wil zeggen: poëtische teksten voor Muzikale Compositiën. Het oordeel over zulke teksten voegt beter aan den Componist, dan aan den dichter; hunne waarde is niet minder een vraagstuk van bruikbaarheid, dan van schoonheid. Ref. waagt zich niet gaarne op een vreemd domein, en moest dus een toondichter raadplegen, waartoe zich de gelegenheid niet dadelijk aanbood. Eindelijk echter heeft hij de verzekering ontvangen, dat zoo niet alle, dan toch zeer vele der stukken aan hunne bestemming voldoen, en dat de Componist in deze verzameling van meer dan honderd, veelal korte liederen, Balladen, Elegiën, Idyllen, Hymnen, Scènes en andere stukken eene ruime keuze heeft. Men vindt het echter jammer, dat in het Voorberigt of den Inhoud niet is gezegd bij wélke der stukken reeds muziek is gemaakt, of bij welke niet. Dit was te noodiger, omdat er volgens het Voorberigt zelfs teksten bij zijn, reeds door méér dan één Componist op muziek gebragt. Bij voorkeur toch werkt de toondichter woorden uit, die, in zoo verre

{==284==} {>>pagina-aanduiding<<}
althans, nog nieuw zijn. Het ware zeker niet kwaad wanneer alsnog bij ieder exemplaar een los blaadje wierd gevoegd, tot aanwijzing van de nog niet gecomponeerde nommers.
De Heer broekhuyzen, die blijkbaar ‘in het rijk der Toonkunst is ingewijd’, en niet zonder vrucht heeft ‘gestreefd om daarin de verschillende vormen der zangstukken te leeren kennen’, levert hier nog maar een gedeelte van zijne deels oorspronkelijke, deels vertaalde gedichten ‘ter muzikale bewerking geschikt.’ Wat hij nog en portefeuille heeft zal, volgens een Bijschrift aan het slot, later in druk worden gegeven. Intusschen wil hij den toondichteren afschrift daarvan doen toekomen op hunne aanvrage. Verder kan dienstvaardigheid wel niet gedreven worden. De inhoud van de nu aangekondigde verzameling getuigt van 's Dichters werkzaamheid, kunstgevoel en smaak, en levert - afgescheiden van 't bijzondere doel - eene vrij aangename lectuur op, door de vlugge afwisseling der onderwerpen, de losheid der maten, en de verscheidenheid van gedachten bij den lezer opgewekt. Zonder tot onze Meesterzangers te behooren, of op 't gebied der muzikale poëzij de éérste te zijn, heeft de Heer broekhuyzen, als muzikaal dichter onmiskenbare verdiensten, en waar de kritiek in zijn werk stoffe vindt tot aanmerking of afkeuring (zoo als b.v. op bladz. 72 en 73), wordt zij ontwapend door zijne bescheidenheid, die ‘geen letterkundigen roem’ beoogt, en zelfs door het vóórop geplaatste motto, uit l. uhland's Gedichte, hem eene lagere plaats geeft, dan hij werkelijk verdient. Wij bevelen dan ook nu, dit zijn Liederboek met gerustheid in de aandacht van onze toondichters, en vestigen er, bovendien, de aandacht op van al wie smaak vindt in niet te diepzinnige poëtische lectuur. Het boekje biedt een aangenaam vlugtig onderhoud aan in verloren oogenblikken, en kan ook, door de menigte voor muzikale bewerking geschikte vormen die 't aan de hand geeft, zelfs voorname Dichters nuttig zijn, wanneer zij in 't
geval komen voor eenigerlei compositie woorden te moeten leveren, en, bij gemis van muzikale kennis, omtrent den vorm verlegen staan. Tot eene proeve van den stijl en den versbouw volgen hier de Wals en het Meisje bij de beek; het eerste oorspronkelijk, het tweede vertaald:

{==285==} {>>pagina-aanduiding<<}


	De wals.
Hoe luchtig en vlugtig zwiert alles in 't rond, 
En suizelt en duizelt voor de oogen: 
Men streeft en men zweeft als een veêr langs den grond, 
Door d'adem der winden bewogen! 
Hoe mengelt en strengelt zich 't al door elkaâr, 
En wriemelt gestaâg heen en weder; 
Wat rolt en wat solt er zoo menig een paar, 
Al slingrend de baan op en neder. 
 
Verblind en ontzind door den luister des bals, 
Als mogt men in aetherglans zweven, 
Zoo wemelt en hemelt wat leeft in den wals; 
Zoo is hier het walsen slechts leven! 


	Het meisje bij de beek.
Ik zat te mijmren in groene streek, 
En zag het vlieten der klare beek; 
Mij wenkten nimfen door 't stroomnat heen: 
o Hoe verkwikkend is 't hier beneên! 
 
En 'k zag de wolkjes, aan 's hemels trans, 
Zoo helder spieglen in zonneglans; 
Mij maalden serafs voor 't starend oog: 
o Hoe verrukkelijk is 't hier omhoog! 
 
Daar stond hij eensklaps voor mijn gezigt, 
Zoo rein en schittrend als 't morgenlicht - 
Zijn aanblik straalde zoo opgeklaard: 
o Hoe genoeglijk is 't hier op aard!! 


Hoe de duivel aan een zieltje kwam; door geen afschaffer, gedrukt voor de liefhebbers. Te Voorburg, bij A.M. Broedelet, 1853. In kl. 8vo. 43 bl. f :-40.

De titel van dit boekje is zeker met opzet aldus gekozen, opdat het te eerder kome in handen, die het anders niet zouden aanvatten. En wij houden ons ook overtuigd, dat de

{==286==} {>>pagina-aanduiding<<}
Schrijver het goed meent; dat hij wil afschrikken van het akelige troost zoeken in den drank bij huiselijken tegenspoed. Maar 't is ons bedenkelijk of wel eene zoo hoog ernstige, ja vreeselijke zaak als het beginnen met eene teug tot verdrijving der zorgen en het eindigen met zelfmoord, vatbaar zij voor behandeling in grappige verzen. Ons dunkt, dat die toon moeijelijk toegang zal vinden tot het hart; en van daar zal toch wel de afkeer van een zoo armzalig troostmiddel als de dronkenschap is, moeten uitgaan. Evenwel moeten wij den Schrijver het regt laten wedervaren, dat zijne gansche voorstelling er op is aangelegd om het verkeerde der zaak in het licht te stellen, en dat er van den beginne af niets is, dat inneemt voor het duiveltje dat op de flesch zit en zulke verleidelijke taal voert.

De Voogd. Roman van  Emilie Flygare-Carlèn.Uit het Zweedsch vertaald door Clarisse S. Meijer. III Deelen. Te Alkmaar, bij H.J. van Vloten. 1852. In gr. 8vo. 1085 bl. f 10-25.

De Vertaler die zich onder de pseudonym clarisse verbergt heeft dit werk loffelijk vertaald; maar lof zij vooral aan de bekwame Schrijfster geschonken. In den beginne had Ref. geen vrede met dit werk. Hij vond en vindt nog sommige karakters overdreven; dat van den zes-en-dertigjarigen, uit eerzucht geveinsd zieken en afgeleefden severin vindt hij zelfs ongerijmd; maar de beschrijving en voorstelling, ook van het wonderlijkste in de karakters en handelingen, is zoo levendig, boeijend en onderhoudend, dat men het werk als middel van tijdkorting waardeeren zou, al kwamen er geene karakters en toestanden in voor, die 't op hoogeren prijs doen stellen. In de schildering van jeanne sophie en emile marbin heeft de Schrijfster iets ongemeens geleverd; het karakter van jeanne is van de verhevenste schoonheid. Er zijn passages in het werk die aan de romeo en julia doen denken, of althans doen gelooven dat de geest van shakespeare haar bezield heeft. Ref. kan geene schets geven van 't verhaal; maar wie behagen vindt in de voorstelling der ondernemingen en

{==287==} {>>pagina-aanduiding<<}
opofferingen tot welke eene hartgrondig liefhebbende vrouw in staat is, leze dit werk. Eene enkele passage zullen wij aanroeren, om ten minsten een klein staaltje te leveren ook van den verdienstelijken stijl der vertaling. - Toen jeanne overtuigd werd dat zij zonder reden haren minnaar van koelheid verdacht; maar tevens hoorde, met hem geen uitzigt te hebben dan op kommer en behoefte buiten de grenzen haars vaderlands, antwoordde zij (D. II, bl. 98): ‘Dan - en hare wankelende knieën bogen zich schier ter aarde neêr - dan loof ik God met een jubelend en ootmoedig harte voor al wat mij de toekomst kan bereiden. Breng mij naar Amerika's wildernissen, laat mij verzengend heete zandwoestijnen doortrekken, of bosschen zoo oud als de wording der wereld, waar allerhande verscheurende dieren brullend om mij heen waren - breng mij slechts naar dat plekje gronds op aard, dat gij beschaven wilt door er u neêr te zetten met der woon, en ik zal u eene slavin zijn, meerder slavin dan de vrouw van den Indiaan het voor dezen is....Mijn besluit is genomen.’ - En nu zie men hoe moedig en standvastig, onder allerlei leed en gevaar, zij door daden toont in die woorden waarheid, niet anders dan waarheid te hebben gesproken. Het Derde Deel, waarin dat beschreven wordt, is in 't algemeen vol treffende schoonheden. Wij bevelen het werk met nadruk aan; wèl verzekerd dat het niemand onvoldaan zal laten, maar velen hoogst aangename uren verschaffen zal.

Augustus Berneman en de zijnen. Een eerste roman van Dr. Pronius. Te Haarlem, bij J.B. van Loghem, Jr. 1853. In gr. 8vo. 328 bl. f 2-90.

Een roman als uit het leven gegrepen, met menig treffend en leerzaam tafereel; geschreven in een aangenamen stijl en wèl geschikt om de aandacht te boeijen. De gevaren der jeugd; het verlaten van den goeden weg; het voorthollen op en terugkeeren van den kwaden; de trotschheid en de nederigheid; de grootheid en de val; de schijn en het wezen, de rust na den storm, ziedaar in weinig woorden waar dit schoon geheel voorstellingen van bevat. Het is een eerste roman, en zoo

{==288==} {>>pagina-aanduiding<<}
wij hopen niet tevens de laatste; maar toch liever de éénigste, dan de beste. Al komt er geen moord en doodslag, ook geen duivel in menschengedaante in voor, zoo scherp en afschrikwekkend als in de verdichtingen van sue of dumas, Ref. acht er deze pennevrucht des te hooger om, en niemand zal er het werk minder voldaan om uit de hand leggen. Evenwel heeft hij ook aanmerkingen:
De Schrijver doet zich kennen als een vijand van de zoogenaamde orthodoxe godgeleerden; maar die voor te stellen als klaploopers en schijnheiligen, dat gaat te ver. Liefde, en een billijk oordeel, Dr. pronius! want alle menschen struikelen in vele. Ref. gelooft, dat de orthodoxie op het gebied der Protestantsche godgeleerdheid hare waarde heeft; al ware het enkel om ons de eerste ontwikkelingstijdperken van het Protestantisme te herinneren.
Voorts doet de Schrijver zich kennen als een vijand van de middeleeuwsche poëzij en schrijftrant; dus ook als een vriend van latere tijden. Dat is goed, maar de elementen der geschiedenis moeten niet verloren gaan; want de geschiedenis drukt het leven des menschdoms uit. Zijn er ook al brekebeenen op dat gebied, de meesters maken het goed en hun werk alleen blijft en houdt waarde.
De spelling in dit werk aangenomen kan Ref. niet goedkeuren, vooral niet met het oog op datgene waarvoor de Schrijver zich, volgens de bovenstaande aanmerking, doet kennen - want hij acht haar de orthodoxie der spelling en het middeleeuwsche der taal.
Het laatste gedeelte van het werk moet bij het eerste achterstaan: het treffende, geheel eigenaardige heeft daar veel in verloren. - Na onzen regtmatigen lof zal de Schrijver ons deze vrijmoedige opmerkingen niet ten kwade duiden.
Druk en papier zijn zeer goed; maar het titelvignet is ver beneden het middelmatige. Als de kleine improvisatrice kon opstaan zou zij eene reuzin wezen; en haar gelaat zal, hopen wij, in natura beter zijn afgewerkt.

l.h.v.






{==289==} {>>pagina-aanduiding<<}

Boekbeschouwing.

Het leven van Jezus, den Zoon Gods en den Zaligmaker der wereld, wetenschappelijk-populair beschreven door Dr. L.S.P. Meyboom. Eerste Deel, Eerste Afdeeling: Het tijdvak der voorbereidingen. Te Groningen, bij J.B. Wolters. 1853. In gr. 8vo. LXIV en 368 bl. f 3-75.

Het is in de geschiedenis der ontwikkeling van den menschelijken geest een hoogst belangrijk verschijnsel, dat het standpunt, hetwelk door eene wetenschap ten gevolge van den loop harer beoefening wordt ingenomen, eene eigenaardige aanleiding geeft, waardoor het eene of andere op den voorgrond treedt, welks gewigt onder andere omstandigheden niet in die mate of op die wijze zou zijn gevoeld geworden. Waren - om slechts één voorbeeld tot verduidelijking van onze bedoeling bij te brengen - de nasporingen, die tot de ontdekking der planeet Neptunus hebben geleid, een noodwendig uitvloeisel van den tegenwoordigen stand der sterrekunde; wij twijfelen niet of élke wetenschap, juist omdat zij in ontwikkeling van den menschelijken geest bestaat, heeft iets dergelijks op haar gebied aan te wijzen. Niet anders is het met de pogingen der godgeleerde wetenschap in onze dagen, om den persoon en het werk van jezus christus in het licht te stellen. Die pogingen staan niet op zich-zelve: zij zijn een onvermijdelijk gevolg van den gang en stand der Christelijke godsdienstwetenschap. Immers, naarmate in de laatste jaren het denkbeeld helderder en veelzijdiger in het licht is getreden, dat het punt vanwaar deze behoort uit te gaan, bestaat in de kennis van den persoon en de opvatting der verschijning van den Heer, heeft men levendiger behoefte dan vroeger gevoeld aan eene heldere voorstelling van Hem, gelijk Hij ons openbaar wordt in het Evangelie. Den historischen christus te leeren kennen moest diensvolgens méér hoofdzaak worden dan vroeger werd ingezien, of liever: men werd er zich beter van bewust, dat hierin de kern des Christendoms bestaat en het zwaartepunt van zijn geheel. De wetenschap

{==290==} {>>pagina-aanduiding<<}
heeft ten deze eene groote, ofschoon negative, verpligting aan strauss; want de verschijning van het werk dat hij een: Leben jesu noemde, heeft aan de eene zijde klaarblijkelijk doen zien dat de objective historische grondslag, in den persoon en het werk des Heeren gelegen, het onvoorwaardelijke maar ook eenige uitgangspunt is van alle Christelijkheid, en het heeft aan den anderen kant de noodzakelijkheid aangetoond, om helderder, krachtiger, vaster in het licht te stellen en te handhaven, datgene waarover men vroeger te luchtig was heengestapt. En daar het nu zonneklaar is, dat polemiek tegen eenen afbreker van oneindig minder waardij voor de vastheid der wetenschap moet geacht worden dan de kloeke hand van eenen wèl toegerusten opbouwer, heeft naar ons inzien Dr. van oosterzee de zaak bij het regte einde aangevat, toen hij, die in zijne ontwikkeling als godgeleerde vooral het oog had op strauss (gelijk niermeijer iets later op de Tübingers), zich niet ten taak stelde de onhoudbaarheid der beweringen van dezen in het licht te plaatsen, maar liever van den grond op een Leven van jezus te schrijven. Wij zijn hier niet geroepen om ons oordeel over de verdiensten van dit werk te zeggen, en even weinig om te ontvouwen wat er aan ontbreekt. Dit slechts zij opgemerkt, dat het - niet zoozeer wegens de betrekkelijke waarde, maar wegens den geheelen aanleg - eene nieuwe bewerking van de levensgeschiedenis onzes Heeren gansch niet overbodig maakt. Het levert, en dit is inderdaad eene verdienste die men op hoogen prijs behoort te stellen, eenen schat van bouwstoffen en opmerkingen, die niet alleen van veel belezenheid maar ook van veel vernuft getuigen; doch het is meer eene verzameling van voortreffelijke deelen, dan een geheel; meer eene rijke voorraadplaats van schoone trekken, dan
eene harmonische zamensmelting van die allen tot ééne afgewerkte beeldtenis. Vandaar dan ook, dat het meer de sporen draagt van in zijne bewerking tot een resultaat te hebben moeten leiden, dan dat het op eene zoodanige slotsom van voorstudie is gebouwd; en of de verdienstelijke Schrijver zich vooraf een afgewerkt, afgerond beeld van zijn geheele werk hebbe gevormd, mag men billijk betwijfelen.
Deze leemte van eenen overigens in vele opzigten uitmuntenden arbeid moest bij den tegenwoordigen stand der theolo-
{==291==} {>>pagina-aanduiding<<}
gische wetenschap (even als - om dit voorbeeld nog eens te bezigen - de misvattingen van leverrier) in het licht treden; maar wij hielden het er voor dat in ons Vaderland, waar het debiet van wetenschappelijke werken van eenigen omvang zoo beperkt is, niet spoedig iemand zou opstaan, die, ook van de bouwstoffen zijns gevierden voorgangers gebruik makende, den onderzoeker van de Christelijke waarheid eene nieuwe bewerking van het leven van jezus in handen zou geven. Het heeft ons ten hoogste verblijd toen ons vermoeden ongegrond bleek te zijn, daar Dr. meyboom met eene behandeling van dit hoogst gewigtig onderwerp begon op te treden. Hij had zich op meer dan ééne wijze doen kennenals een helder godgeleerde. Ook had hij reeds getoond, met een wijsgeerig oog de geschiedenis te hebben gadeslagen, en daarbij te voegen eene grondige studie der natuurwetenschappen, welker belang ten deze niet is te miskennen; getuige o.a. zijne fraaije voorstelling in het voor ons liggend werk van de verschijning der ster aan de Oostersche Magi. Dat hij zich op het afwerken der opgenomen taak behoorlijk had voorbereid, blijkt uit zijne mededeeling, dat hij negen jaren lang zijne bijzondere studie van het leven van jezus heeft gemaakt; gelijk ook uit de lijst van geraadpleegde geschriften, achter dit stuk geplaatst, (*) die getuigenis draagt van uitgebreide belezenheid; en uit het houden eener reeks van openbare voorlezingen over de levensgeschiedenis van jezus, waarin de slotsommen zijner nasporingen zijn opgenomen. Dat hij vóóraf ook een behoorlijk bestek van het geheel heeft gemaakt, blijkt aan de breede openlegging van het plan des werks; waaruit men tevens ziet, dat het zich verder uitstrekt dan men zich bij het lezen van den titel zou voorstellen. Hij merkt op, dat de woorden: jezus in Zijn leven en werken, voor zoo ver men Hem daarin kennen

{==292==} {>>pagina-aanduiding<<}
kan uit Zijne aardsche verschijning, het volledigst zijne bedoeling zouden uitdrukken. En zoo is het ook: want hij verstaat door een ‘Leven van jezus’ niet enkel eene zamenhangende, in orde voortloopende geschiedenis van al wat van 's Heeren lotgevallen en daden bekend is, met aanwijzing van het onderling verband van het eene en het andere; maar ook eene aanschouwelijke voorstelling van jezus' inwendige persoonlijkheid; een ‘letten op de hooge ontwikkeling, de zuiverheid en krachtige werkzaamheid van alle vermogens zijns verhevenen geestes; op het onderling verband en de eenheid van al die vermogens te zamen; op de helderheid, wijsheid, liefde en kracht, waarmede zij werkzaam zijn; op de eenvoudigheid, eenheid, klaarheid, onwrikbaarheid, kalmte, heiligheid en majesteit, die zijn geheele wezen daardoor ontvangt.’ Nog meer, ook: ‘na te gaan wat Hij dan nu is voor tijdgenoot en nakomeling, voor Jood en Heiden, wat Hij is voor 't menschdom in het algemeen, wat Hij kan en zal aanbrengen aan licht, liefde, kracht, heiliging en volmaking.’
Met regt kan meyboom daarom zeggen iets anders en ook méér op het oog te hebben, dan tot dusverre door anderen gegeven werd. Het is niet alleen eene levens- en karakterbeschrijving van jezus zoo als Hij op aarde verscheen, maar ook eene voorstelling van Zijn hemelsch leven, voor zoo ver ons dat bekend is: benevens eene ontwikkeling van Zijn werk naar het Evangelie: - eene Christologie in haren ganschen omvang. Deze plan-opgave moet reeds op zich-zelve alle onedelmoedige vergelijking van zijnen arbeid met dien van zijnen voorganger voor den onpartijdige uitsluiten, of althans in vele opzigten wijzigen. Meyboom merkt dan ook aan, dat om geleerde wetenschap onder ongeleerden te verbreiden, van oosterzee's werk zijne verbetering volstrekt niet noodig heeft. Maar hij wil de wetenschap dienstbaar maken aan het Christelijk leven; zij-zelve echter moet, na hare diensten bewezen te hebben, als in de schaduw treden. Dáárom geene aanhalingen; dáárom ook geene wederlegging van de mythe-theorie van strauss, of van de kritiek der Tübingers: maar slechts eenvoudige, heldere voorstelling van den christus, opdat het Evangelie voor zich-zelven spreke en door de kracht der reine, zedelijke waarheid zich toegang bane tot geest en hart.
Ziedaar het plan. Dat meyboom de vereischten om het te

{==293==} {>>pagina-aanduiding<<}
verwezenlijken, en de bezwaren er aan verbonden doorziet, openbaart zich in de Inleiding, die wij, om dat volledig aan te toonen, bijkans geheel zouden moeten afschrijven. De letterkundige geschiedenis der bronnen behelst een overzigt van de zoogenoemde kritiek der Evangelie-verhalen en van de wijze waarop die tot ons gekomen zijn, maar zonder zich te verdiepen in 't geen enkel aan de godgeleerde wetenschap als zoodanig toebehoort. Ten aanzien van hetgeen gezegd wordt over het karakter en standpunt van de Evangeliën, maken wij echter op ééne fraaije aanmerking opmerkzaam. Zij is deze: ‘Het blijkt uit eene naauwkeurige beschouwing der schrijvers van het N.V., dat de een op een ander standpunt stond dan de ander. Alleen johannes onder de Evangelisten en paulus onder de Apostelen, maken melding van een voorbestaan des Heeren, terwijl noch petrus, noch lukas, of markus, of mattheus daarvan met een enkel woord spreken. Er volgt daaruit, dat men onregt heeft zoo men niemand als Christen wil erkennen, dan die zich in de beschouwing van 's Heeren persoon en leven op dat zelfde hooge standpunt plaatst. Immers als de erkenning van 's Heeren voorbestaan geen Christelijk element mag heeten, dan moet het oordeel van onchristelijk te zijn paulus en johannes treffen; want zij predikten het voorbestaan. Als men daarentegen geen Christen wezen kan en geen Christelijk Evangelieprediker, zonder erkenning en prediking van voorbestaan en godheid des Heeren, dan moet men de drie eerste Evangeliën als onchristelijke Evangeliën uit den gewijden bundel verwerpen. Met dat al moet niet worden voorbijgezien, dat hetgeen te veel bewijst, niets zou bewijzen; want het niet prediken (of eigenlijk: in een geschrift opnemen) eener waarheid, sluit nog geenszins een nieterkennen in, en de
redenering zou eerst dán volkomen opgaan, wanneer men bewijzen kon, dat de Evangelisten en Apostelen alles wat hun van jezus' persoon en leven bekend was, of door hen erkend werd, in hunne geschriften hebben opgenomen. Maar de bedoeling zal ook minder het ‘erkennen’ betreffen, dan het ‘op den voorgrond stellen’; en in dit opzigt heeft meyboom volkomen gelijk; ofschoon het er evenwel ver af is, dat hij, zoo als iemand welligt uit het aangehaalde zou afleiden, de Goddelijke natuur of het voorbestaan van den Heer zou willen in de schaduw stellen. In-
{==294==} {>>pagina-aanduiding<<}
tegendeel - en dat is mede een van de kenmerken, waardoor zich zijn arbeid bijzonder onderscheidt - hij vangt aan met ontwikkeling van die wenken, welke ons gegeven worden nopens het hemelsch leven van jezus vóór zijne komst op aarde. Daarna wordt aangenomen - ‘dit zou men kunnen heeten: “het leven des Heeren in de gemoederen der menschen vóór zijne komst op aarde”’ - hoe jezus' verschijning is voorbereid, waartoe een blik geslagen wordt zoo op de heidensche wereld als op Gods wegen met de Joodsche natie, in hunnen aard, strekking en ongenoegzaamheid. Inzonderheid wordt hier het oog gevestigd op de Messias-verwachting, waarbij ook op de wenken in de ongewijde oudheid aangaande de hoop op eenen gelukkigen tijd, uitgedrukt onder andere in vele schilderingen eener gouden eeuw en verwachtingen van eene heilrijke toekomst; maar waar toch bijzonder gelet wordt op de Israëlitische profetie. De laatste Messiasvoorspelling is de aankondiging aan maria, omtrent welke onderzocht wordt hoe dit verhaal zij op te vatten, en aangetoond, dat wij hier noch aan een' droom, noch aan eene verrukking te denken hebben, maar waarschijnlijk aan een gezigt, waarbij ‘Gods wil op het geheele zamenstel van 's menschen organisme werkt en hem
laat zien en hooren wat God wil’ - doch waarbij dan geene wezenlijke objectieve verschijning plaats vindt.
Tot de eigenlijke geschiedenis van het aardsche leven van jezus overgaande, begint meyboom natuurlijk met het verhaal aangaande zijne geboorte te Betlehem. De omstandigheid dat ook maria derwaarts reisde, wordt verklaard uit het voornemen van jozef en haar om aldaar hun vast verblijf te vestigen. Overigens zal men niet van ons vergen dat wij omtrent alle bijzonderheden, als daar zijn: de ‘kribbe - de vereffening der geslacht-registers bij mattheus en bij lukas - de juiste tijd van 's Heilands geboorte - der Engelen boodschap en lofgezang - de tempel-voorstelling - de Oostersche Magi - des Schrijvers opvatting mededeelen en toetsen. Omtrent de laatst aangeduide zaak, en vooral omtrent de ‘ster’ merken wij slechts aan, dat meyboom zeer aannemelijk heeft gemaakt de meening, ook vóór eenigen tijd in: Waarheid in Liefde voorgedragen, dat wij hier te denken hebben aan de veranderlijke vaste ster in Cassiopea, die laatstelijk in 1572

{==295==} {>>pagina-aanduiding<<}
gezien is (de zoogenoemde ster van tycho) en die om de 314 of 315 jaren schijnt zigtbaar te worden; althans waarschijnlijk ook in 945 en 1260 gezien is. In het laatst dezer eeuw zal dus moeten blijken of er grond genoeg bestaat om aan te nemen dat om de ruim 3 eeuwen eene ster, in het aangeduide beeld, gedurende eenigen tijd helder schijnt. Wij voegen er nog bij, dat het, indien zulks plaats heeft, gansch niet onwaarschijnlijk is, dat bij de tegenwoordige hoogte der wetenschap (hoe veel te meer dan nog na ruim 30 jaren!) de waarnemingen op dit hemelligchaam de gegevens zullen aanbieden tot belangrijke terugrekeningen, die misschien licht verspreiden zullen over de nog zoo onzekere Christelijke jaartelling.
Omtrent den twaalfjarigen jezus in den tempel wordt opgemerkt, dat ‘jezus zelf gevoelde, dat Zijn blijven in den tempel niet strafwaardig, maar veeleer gehoorzaamheid was aan hooger pligt en roeping; eene roeping waarvan Hij zich zoo levendig bewust was, dat bij Hem zelfs de gedachte niet opkwam dat Zijne ouders haar niet zouden kennen.’
Dat nu eerst de geschiedenis der geboorte en opvoeding van johannes den Dooper, zijne prediking, lotgevallen, karakter en dood, benevens zijne betrekking tot den christus worden behandeld, vindt zijn' grond daarin, dat meyboom dit alles beschouwt uit het oogpunt eener laatste voorbereiding van het Joodsche volk voor de komst van het Messias-rijk. Wij behoeven er ons niet bij op te houden, maar zeggen liever nog iets van jezus' verzoeking in de woestijn, die ‘klip’ - zoo als borger haar noemde - ‘berucht door de schipbreuken van vele uitleggers.’ Meyboom heeft door het stellen van cenige bakens zich gevrijwaard tegen het gevaar van er in den blinde op te verzeilen.
Drie vragen beantwoordt hij: Wat wordt er verhaald? - Wat is de regte opvatting des verhaals? - Van welk belang is de [kennis van de geschiedenis der] verzoeking?
De eerste vraag is niet onbelangrijk, vooral wegens het verschil tusschen de berigten van mattheus en lukas. Dat des eersten wordt ten grondslag genomen als afkomstig uit den mond van jezus zelven, die de gebeurtenis aan Zijne discipelen zal verhaald hebben. Volgens den eersten Evangelist - en dit merkt meyboom met nadruk op - is ‘de verzocking door jezus bedoeld en gewild. Daarvoor bepaald

{==296==} {>>pagina-aanduiding<<}
ging Hij naar de woestijn.’ Deze opmerking is niet zonder belang voor de hier voorgedragen opvatting. Om tot haar te komen worden eerst zes zwarigheden vermeld (als zoo veel bakens) die eene letterlijke opvatting - van eene persoonlijke zamenkomst van den Heer met den duivel - verhinderen. Doch indien men uit dezen hoofde neigt tot eene voorstelling aan den geest van den Heer, stuit men alligt op eene weinig kleinere zwarigheid, die door onzen Schrijver, waar hij ontwikkelt hoe de verzoeking 's Heeren rein gemoed en krachtigen wil openbaart, aldus voorgesteld: ‘De verzoeking kwam van buiten. Al was het dan ook geen persoonlijke duivel die den Heer aanrandde, de hoofdzaak blijft daarom dezelfde. Wat zouden wij van den Heiland moeten denken, indien de voorstellingen die Hij zelf als duivelendienst kenschetst, zonder aanleiding van buiten uit zijn eigen gemoed waren opgekomen? Booze gedachten komen uit den mensch-zelven niet op, wanneer het hart niet onrein is. Dus zouden wij jezus dan niet den reine, den zondelooze kunnen noemen. Al ware het ook zoo, dat Zijn krachtige wil die onreine, opwellende gedachten terstond bij haar ontstaan had onderdrukt; wij zouden toch niet mogen zeggen, dat Zijn hart rein was van alle zondigheid.’ Deze bedenking heeft altijd zeer zwaar bij ons gewogen: zoo zwaar, dat wij ons nooit hebben kunnen vinden in eene opvatting, die de verleidelijke voorstellingen in den geest van onzen goddelijk-reinen Heer opgekomen - zoo dan al terstond bestreden achtte. Meyboom ontgaat deze zwarigheid, door aan te nemen dat men door den duivel te verstaan hebbe de gepersonifiëerde magt der zonde, zoo als zij toen heerschte bij het Joodsche volk. Dan is de zaak aldus: ‘Jezus, door den doop tot Zijn werk ingewijd en tot de heiligste stemming van geest gekomen, gevoelt zich gedrongen om naar de woestijn te gaan en daar kalm en bezadigd den gang Zijns werks te
overdenken. Hij vertegenwoordigt zich de verwachtingen en eischen des volks; stelt zich voor, waartegen Hij zal te strijden hebben; toetst die eischen en beproevingen aan Zijne roeping en beginselen en bepaalt vooraf den gang en het plan van Zijn werk. Hij roept voor Zijne bewustheid, wat Hij wezen wil, om het later met helderheid en vastheid te zijn.’
Deze voorstelling heeft veel, waardoor zij zich aanbeveelt,

{==297==} {>>pagina-aanduiding<<}
Zij ontwijkt de meeste bezwaren waardoor elke andere te sterker wordt gedrukt, naarmate men haar meer ontleedt. Zij staat in overeenstemming met het onbezoedeld karakter van den Heer, en plaatst de verzoeking waardiglijk in den tijd gedurende welken Hij zich voorbereidde voor Zijn openbaar werk. Het objective van de verzoeking blijft bewaard, zonder dat men genoodzaakt is toevlugt te nemen tot eene reeks van wonderen, bij welke jezus verkeert in eenen lijdelijken, Hem onwaardigen toestand. De hoofdvraag evenwel die er te doen blijft is deze: wat mag den Heer hebben bewogen, om de zaak aan Zijne discipelen mede te deelen op zulk eene symbolische, voor misvatting zoo veel plaats latende wijze? Die vraag wordt door meyboom met veel scherpzinnigheid en een blijkbaar uit volkomen overtuiging voortgesproten inzigt beantwoord. Aldus, wijst hij aan, heeft jezus niets anders gedaan dan eene gebeurde daadzaak in eenen symbolischen vorm verhalen, gelijk Hij trouwens nog op drie andere keerpunten van zijn leven den Satan bij personificatie genoemd heeft, te weten: toen Zijn werk bleek gelukt te zijn (luk. x: 18) - toen Hij voor 't eerst de harde zijde van Zijn leven op aarde aanwees (matth. xvi: 23) - toen Hij lijden ging (joh. vi: 70). Het is dus niet onaannemelijk, dat Hij bij een dergelijk keerpunt Zijns levens, vóór de intrede in Zijne openbare werkzaamheid, van den booze bij persoonsverbeelding zal gesproken hebben. Voorts: zulk een symbolische wijze van spreken was in overeenstemming met de heerschende wijze van zich uit te drukken, met de behoefte der Apostelen, en den Heer niet vreemd; terwijl er in zulk eenen vorm niets is, strijdig tegen het eerwaardig karakter des Heeren. De ontwikkeling van dit een en ander komt ons zoo overtuigend voor, dat wij ons geene opvatting herinneren die meer voor zich heeft, en indien men zich in een
zoo zonderling berigt mag tevreden houden met hetgeen èn de geschiedenis niet tot eene ledige vertelling vernedert, èn in overeenstemming is met het karakter van jezus, èn voor alle belangrijke bedenkingen een gepast antwoord heeft - dan gelooven wij, dat men in het voorgedragene volkomen kan berusten; al acht men de boven door ons overgenomen aanhaling van andere plaatsen, waar de Heer van den satan spreekt, misschien een weinig gezocht, of de vergelijking met een jeugdig Evangeliedienaar wel wat al te zeer

{==298==} {>>pagina-aanduiding<<}
uitgesponnen. In ons oog is de behandeling van de gansche verzoekingsgeschiedenis een van de beste, schoonste, meest afgewerkte gedeelten van het gansche boek.
Het ‘tijdvak der voorbereidingen’ wordt besloten met het voordragen en beantwoorden van eenige bedenkingen en bezwaren, die men tegen de Evangelie-verhalen hieromtrent zou kunnen inbrengen. Wij kunnen dit alles niet in de bijzonderheden ontvouwen, en merken dus alleen op: dat de bedenking, alsof eene zoo eenvoudige geschiedenis als die van jezus' jeugd in strijd is met Zijn zoo buitengewoon en met wonderen vervuld openbaar leven, - opgelost wordt door het tastbaar ongerijmde te doen gevoelen van de vertellingen der overlevering, in de zoogenoemde apokryphe Evangeliën opgenomen - dat de vraag: kan een bewoner des hemels als mensch op aarde komen leven? bevredigend wordt beantwoord, indien men slechts, de geschiedenis gelijk zij daar ligt raadplegende, van geene vooraf opgevatte meeningen uitgaat - dat de geboorte van jezus uit eene moeder zonder aardschen vader niet zoo ongerijmd is als men het meermalen heeft willen doen voorkomen; dat jezus, ofschoon Hij reeds vroeger bestaan had, nogtans Zijn leven op aarde onbewust kon beginnen; dat Hij bij zulk een onbewust begin, evenwel zonder zonde kon blijven en zoo groot worden in Zijnen menschelijken toestand; en eindelijk, dat Hij, ofschoon alles in Hem zoo geheel buitengewoon en eenig is, echter ons voorbeeld en onze Zaligmaker wezen kan. Men ziet dus, dat de thetische houding van het geheel den Schrijver niet achteloos heeft doen worden in het oplossen van bedenkingen, die bij nadenkende lezers kunnen opkomen. Toch komt het ons voor, dat de meeste der laatst opgenoemde punten, ofschoon zij tot het eerste tijdvak des aardschen levens van jezus betrekking hebben, nog veel klemmender zouden hebben kunnen worden in het licht gesteld, indien zij eerst na eene geheele voorstelling van het aardsche leven van den Heer plaats hadden gevonden. Doch dit laten wij voor niet méér gelden, dan het moge zijn, daar de gang
van het werk nog slechts in de hoofdtrekken is opgegeven.
Wij achten de verschijning van dit werk eene belangrijke aanwist voor de kennis van onzen Heer, en daardoor voor de ontwikkeling der waarheid die in Hem is; gelijk dan ook

{==299==} {>>pagina-aanduiding<<}
ons vlugtig overzigt eenigermate een denkbeeld heeft kunnen geven van den rijken schat van zaken, reeds in dit eerste gedeelte ter sprake gebragt. Voegt men er bij: de ronding, het geacheveerde van alles, den onderhoudenden stijl, den waardigen toon, de hooge ingenomenheid vooral met Hem, wiens geschiedenis het onderwerp dezer bladen is, dan mogen wij ons verblijden over den moed, waarmede meyboom zijne gansch niet gemakkelijke taak heeft aanvaard, en over den aanvankelijk zoo gelukkigen uitslag waarmede hij haar afwerkt.
De bedenkingen, die wij onder het lezen maakten, betreffen meestendeels slechts kleinigheden, en het oude: ubi plura nitent, kan ook met betrekking tot dit boekdeel veilig nog eens worden herhaald. Evenwel - een paar aanmerkingen mogen den bekwamen Schrijver ten bewijze strekken van de belangstelling, met welke wij het boek hebben gelezen.
Bladz. 161, sprekende van simeon bij de voorstelling van het kind jezus in den tempel, draagt meyboom als zijn gevoelen voor, dat deze grijsaard de boodschap der herderen aangaande den verschenen christus vernomen had, en bij gevolg den dag berekenen kon, waarop dat kind in den tempel moest worden gebragt, zoodat dit de reden was, waarom hij juist op dien dag zoo hoog godsdienstig gestemd was en naar den tempel kwam in den heiligen geest; terwijl hij aan de ontroering der moeder, aan de blijkbaar reine, verhevene stemming haars harten, op haar gelaat te lezen, en aan de trekken van den zuigeling zelve bespeurde, dat dit het kind was, voor welks aanblik zijne dagen waren gespaard tot dien dag. Voor al die onderstellingen vinden wij geen' den minsten grond in de houding van het verhaal, en ons dunkt, dat men er ook geen toevlugt toe behoeft te nemen. Indien simeon, gelijk ook meyboom het met lukas voorstelt, door eene bijzondere goddelijke openbaring de verzekering heeft ontvangen, dat hij nog vóór zijn ontslapen den lang beloofden christus Gods zou aanschouwen, is het ook allezins natuurlijk, dat die bijzondere goddelijke inwerking, welke in dit verhaal wordt uitgedrukt door: ‘de heilige geest was op hem’, ook het oog van zijnen geest hebbe verhelderd, zoodat hij wist, dat dit kind de vervulling was van de verwachting der vaderen. En dit te meer, omdat de uitdrukking: ‘de heilige geest was op hem’ toch wel zal aanduiden, dat de gewone zielstoestand

{==300==} {>>pagina-aanduiding<<}
van dezen man van dien aard was, dat hij er vatbaar door werd voor datgene, hetwelk zonder dit niet helder hadde kunnen zijn voor het oog van zijnen geest. Ons althans is het bedenkelijk, en zulks niet zonder willekeur te beperken tot enkele bijzonderheden, zoo als dan hier de openbaring, dat hij den christus nog vóór zijn sterven zou zien, terwijl overigens zijne voorstelling op de gewone wijze werkte. Ons dunkt, dat men veiligst handelt met het eene zoowel als het andere uit 's mans vervuld zijn met den heiligen geest te verklaren; want het zal toch wel die geest wederom zijn, die hem de aandoenlijke voorspelling aangaande het toekomstig lot des kinds op de lippen legde, - en waarom dan de herkenning zelve gezocht langs den weg van onbewezen onderstellingen?
Iets dergelijks laat zich zeggen over de droomen van jozef. Meyboom is van oordeel dat de droom, die eene aansporing behelsde om naar Egypte te vlugten, zeer natuurlijk bij den bruidegom van maria kon opkomen. Hetzelfde beweert hij nopens de beide volgende droomen, van welke de een de terugkeering naar Palestina beveelt, en de andere Nazareth aanwijst als de plaats waar hij zich op nieuw vestigen moest. Het al of niet gegronde van die meening laten wij nu aan zijne plaats, maar dit zal dan toch wel niet kunnen beweerd worden, dat de gedachte aan de bovennatuurlijke zwangerheid zijner bruid, langs den gewonen weg van voorstelling bij jozef heeft kunnen opkomen. Het schijnt ook door onzen Schrijver niet te worden ondersteld; althans hij spreekt dááromtrent bepaald van eene goddelijke tusschenkomst. Maar nu schijnt hij ons toe, op de eene plaats, ten aanzien van denzelfden persoon en met betrekking tot dezelfde zaak, bij de woorden: ‘de Engel des Heeren verscheen hem in den droom’ aan iets buitengewoons, aan eene onmiddellijke werking van God te denken; en op de andere plaats aan te wijzen, dat de bestanddeelen tot de ontdekking in den droom zonder zulk eene onderstelling van zelve in de ziel des persoons konden aanwezig zijn. Dit schijnt van inconsequentie niet geheel vrij te pleiten.
Uitwendig heeft het boek door helderen en zuiveren druk een goed voorkomen. De correctie laat hier en daar nog al wat te wenschen over; althans daaraan schrijven wij toe, dat bladz. 92 gelezen wordt: Rymthusse voor Rymthurse (in de

{==301==} {>>pagina-aanduiding<<}
Noordsche Mythologie: ijsreuzen); bl. 127: leide hij zich toe; bl. 153: het ongevallige van af; bladz. 165: dat anna de profetes tachtig (luk. ii: 37 staat: ‘omtrent vier en tachtig) jaren telde; bladz. 259: ‘werd (voor werden) daarbij zedelijkheid en kuischheid vergeten.’ Doch het lust ons niet, naar zulke kleinigheden te zoeken; 't zij echter vergund, ook in dit opzigt tot keurigheid ten aanzien van een zoo belangrijk werk te raden. Van vele spelfouten in de boekenlijst spraken wij reeds.
Zeer verlangen wij naar het vervolg, en wenschen onzen medebroeder, dien wij persoonlijk niet kennen maar uit zijne schriften hoog achten, de noodige ondersteuning toe tot het voortzetten en voleindigen van zijn werk.

o.
h.m.c.v.o.




Geschiedenis van het ambtsgebed in de Nederlanden, van den tijd der Hervorming tot aan den tegenwoordigen. Door Jhr. M.A.M.C. van Asch van Wijck. Te Utrecht, bij Kemink en Zoon. 1852. In gr. 8vo. f 1-50.

‘Hoe goed is een woord op zijnen tijd’! (Spr. xv:23.) ‘De verschillende discussiën in 1850 en 1851 bij de onderscheidene Collegiën over het al dan niet behouden van het gebed, over het al dan niet weglaten daaruit van den Naam des Heilands’, gaven den Heer van asch van wijck aanleiding tot het schrijven van dit werk, of liever tot het bijeenbrengen van gebeden, waarmede onze voorouders de vergaderingen waarin zij de belangen van den Staat, van het Gewest en de Stad hunner inwoning waarnamen, of waarin zij het regt bedeelden, openden. Uit deze gebeden zal men zien, hoe zij in de XVde, XVIIde en het grootst gedeelte der XVIIIde eeuw, tot God, in den naam van Zijnen Zoon, onzen Heer en Zaligmaker, jezus christus werden opgezonden; en hoe na 1795 de naam van den Heer hier en daar uit dezelve werd verwijderd, hetgeen echter niet zonder, dikwerf hevigen, tegenstand geschiedde, en soms later hersteld werd (bl. 11). Als geschiedkundige proeve is dit geschrift hoogst merkwaardig en verdient het eene plaats nevens dat van den Hoogleeraar kist, over Neêrlands bededagen en biddagbrieven; doch niet minder ‘als een middel, om Nederland op eene verloochening aandachtig te maken in zoo vele plaat-
{==302==} {>>pagina-aanduiding<<}
sen van ons Vaderland door datzelfde meer verlicht en beschaafd deel eener Natie, bij 't welk vroeger zulk eene handelwijze ondenkbaar was, ja zeker nimmer geduld zoude zijn geworden.’ Met innige droefheid zullen allen, die zich naar jezus christus noemen, en waardige leden van Zijn Koningrijk zijn, de discussiën der Prov. Staten van Gelderland (bl. 11 en volgg.), van den Raad te Amsterdam (bl. 41 en volgg.), der Provinciale Staten van
Zuid-Holland (bl. 66 en volgg.) en van zoo vele andere lezen, doch tevens die mannen toejuichen, die zich niet schaamden openlijk voor de eer van hunnen Verlosser uit te komen, en zich òf tegen het geheel afschaffen van het gebed òf tegen een deïstisch gebed verzetten. Mogt het lezen van dit werk onze landgenooten doen blozen over hunne koelheid en onverschilligheid, en men dáár, waar niet gebeden of een gebed op de lippen gelegd wordt, waarin de hoog heerheerlijke naam van Hem, door Wien wij tot den Vader gaan, met opzet is verzwegen, tot ernstig nadenken komen, en zich niet schamen het kwade zoo mogelijk te helpen herstellen. God geve aan dit werk een ruimen zegen!
s.





Aanteekeningen op eenige der vijf-en-zeventig stellingen van Dr. J.I. Doedes, door Dr. A. de Jager. Te Amsterdam, bij G. Portielje. 1852. In gr. 8vo. 32 bl. f :-40.

Toen Dr. doedes, eerst in ‘de Gids’ en daarna ook bij afzonderlijke uitgave, vijf-en-zeventig stellingen had openbaar gemaakt, met den wensch dat zij op het laatst dezer eeuw vrij algemeen voor axiomata gehouden mogten worden, trad de bekende onderwijzer Dr. a. de jager, in het schoolblad ‘de Wekker’ op, met aanteekeningen ter bevestiging of wederlegging van het veertiental dier stellingen, die betrekking hebben op onderwijs en opvoeding; waartoe deze bekwame man door stand, kunde en ervaring allezins bevoegd was. Zijne bedenkingen verdienen de aandacht van allen, die belang stellen in deze hoog gewigtige en ook thans zoo veel besprokene zaak. En daarin behoort elk belang te stellen, wien het waarachtig heil des Vaderlands ter harte gaat; elk, die overtuigd is dat de toekomst van dat vaderland afhangt van de opleiding der jeugd en het onderwijs op de scholen.

{==303==} {>>pagina-aanduiding<<}
Daaraan is meer gelegen dan aan eenige duizenden guldens, met angstige naauwgezetheid nagecijferd op de Staatsbegrooting. Alles wat door bevoegden wordt in het midden gebragt, verdient ten deze ernstige overweging; maar overtuiging van het belang der zaak behoorde ook behoedzaam te maken, ten aanzien van 't medespreken over eene aangelegenheid omtrent welke men noch een onbevooroordeelden blik, noch gerijpte ervaring bezit.
Dr. de jager heeft wel gedaan zijne opmerkingen ook afzonderlijk verkrijgbaar te stellen. Wij vereenigen ons ten volle met zijnen slotwensch: ‘Mogten allen die meenen wat goeds voor de opvoeding der jeugd te kunnen stichten, meer dan tot hiertoe het geval was, de handen ineenslaan; en vooral zij, die het Christelijk beginsel bij het lager onderwijs op prijs stellen, zich niet zoo verdeelen en tegenover elkander plaatsen! Dat kan alléén in het belang zijn van hen, die dat beginsel van de school willen geweerd zien. Mogt men voorts leeren inzien, dat ter oplossing van vraagstukken als de vrijheid van onderwijs, de scheiding der scholen naar de gezindten, en dergelijke, de stemmen van ervaring en wetenschap eenig regt hebben van te worden gehoord, en dat in eene aangelegenheid zoo gewigtig als die van het volksonderwijs, de proefneming van 't geen zij beide nog bedenkelijk keuren niet zeer raadzaam is!’

Waakt over u zelven, op den weg naar de eeuwigheid. Te Amsterdam, bij L.F.J. Hassels. 1852. In 12mo. 90 bl. f :-40.

Dat dit stukje vertaald is wordt op den titel niet gemeld; maar het doet er ook weinig toe: genoeg, het is in eenen goeden, hartelijken geest, en voor zeer eenvoudigen geschikt; waarom eene breedvoerige vermelding hier minder op hare plaats zoude zijn en wij volstaan kunnen met het aan te kondigen en er de verspreiding van aan te bevelen in die kringen voor welke het bestemd en ook bijzonder geschikt is.

Wat is de Revolutie? Eene voorlezing, gehouden den 8 Maart 1852 in de Evangelische Vereeniging te Berlijn, door Prof. Stahl.

{==304==} {>>pagina-aanduiding<<}
Uit het Hoogduitsch. Te Utrecht, bij Kemink en Zoon. 1852. In gr. 8vo. 27 bl. f :-25.

Revolutie is, volgens de bepaling van Prof. stahl, ‘de vestiging van den geheelen maatschappelijken toestand op des menschen wil, in plaats van op Gods ordening en bestuur.’ De ‘sleutel tot recht verstand van alle hare eischen’ is deze: dat ‘het doel van den geheelen maatschappelijken toestand niet is de handhaving van Gods heilige geboden, en het volbrengen van Zijn wareldplan, maar alleen de bevrediging van de lust en den willekeur des menschen.’ De revolutie eischt ‘de Volkssouvereiniteit, hetzij als democratische republiek, hetzij als monarchie; waarin de Koning knecht is van het Parlement, het Parlement knecht van de openbare meening of van de volksmenigte.’ In het staatkundige is ‘opstand’ te onderscheiden van ‘revolutie.’ De eerste had in Engeland plaats ten tijde van richard II, de laatste in Frankrijk in 1791. De revolutie heeft, bepaaldelijk in en na 1789, wel het een en ander goeds te weeg gebragt, maar ‘alle goede dingen worden kwaad, wanneer de mensch zich die buiten Gods bestel eigenmachtig toeëigent.’ De oorsprong der revolutie ligt in het Rationalisme, hetwelk bestaat in ‘de vrijmaking des menschen van God, de losrukking des menschen uit Gods hand, om op zich zelven te staan, en Gods hulp niet te behoeven en op Hem niet te achten; opdat de mensch de openbaring niet noodig hebbe: omdat zijn verstand wijs genoeg is; geen invloed der Goddelijke genade: omdat zijn wil sterk genoeg is; geene verzoening door het bloed van christus: omdat zijne deugd rein genoeg is, en bij 't versmaadt die van God te ontvangen: omdat dit beneden zijne waarde is.’ Het rationalisme bestaat in zelfvergoding van den mensch en leidt tot Godverloochening en vrijmaking des vleesches. Rationalisme en revolutie zijn de zuivere, scherpe uitdrukkingen van het booze
beginsel. Eene beschreven grondwet stuit de revolutie niet; het Fransche Keizerrijk vestigde haar op vaster grondzuilen.
Er is ‘slechts ééne macht, om de revolutie te stuiten. Deze is het Christendom.’ Uit het Christendom ontstaat de ware vrijheid, de ware gelijkheid, de ware broederschap. Het Christendom is ‘boven alles de kracht, om ieder mensch te

{==305==} {>>pagina-aanduiding<<}
verlossen en zalig te maken; maar het is ook de kracht in het Volk, waaruit alleen eene goede Staatsregeling en ware vrijheid geboren worden.’ Daarom moet alle staatkundige vrijheid van het Christendom uitgaan. Maar daarom ook moet, ‘wie met de revolutie wil breken, eerst breken met zijne eigene zonde.’
Ziedaar het hoofdbeloop van deze redevoering. Zij behelst veel dat waar is en behartiging verdient, en dit zal ook door hen niet ontkend worden, die nog wel iets zouden afdingen op het ‘juiste’ der ‘karakterisering’ van het wezen der revolutie. De ook ten onzent in zijne denkwijze niet onbekende Schrijver laat, onzes inziens, niet genoeg regt wedervaren aan die echte vrijzinnigheid van beginselen in het staatkundige en godsdienstige, die aan de eene zijde het Jacobinisme in zijnen aard en gevolgen verfoeit, maar ook aan den anderen kant zich niet laat heendringen naar een blind Absolutisme, dat evenzeer een hinderpaal is tegen waarachtig volksgeluk en tegen het ontwikkelen van eenen echt Christelijken geest. Het ontwijken van de eene klip baat weinig indien men op de andere verzeilt, en de voorstelling van stahl schijnt ons toe de strekking te hebben om geen genoegzaam regt te doen aan die zedelijke vrijheid, welke door het Christendom zoowel geëerbiedigd als bevorderd wordt.
Daar wij ons overigens niet geroepen achten tot het afleggen eener politieke geloofsbelijdenis of tot het ontwikkelen onzer opvatting van den geest en de strekking des Evangelies, meenen wij genoeg te hebben gezegd om dit stukje te kenschetsen.

In hoe verre kan men de natuurlijke geneeskracht van den mensch te gemoet komen? Door A. Everts, Luitenant der Jagers. Tweede en vermeerderde druk. Te 's Gravenhage, bij de Erven Doorman. 1851. In gr. 8vo. 51 bl. f :-40.

Deze brochure behoort tot die ephemeriden welker oorsprong, bestaan en werking geheel buiten den kring der wetenschap liggen. Het is eene moeijelijk te beantwoorden vraag of zulk een geschrift voor haar forum moet te regt staan, of alleen binnen de grenzen der periodieke pers be-
{==306==} {>>pagina-aanduiding<<}
paald moet blijven. Wat zal, wat kan men zeggen als een Schrijver betuigt, dat elke bemerking (opmerking of aanmerking) hem aangenaam zal zijn, en toch op hoogen toon verzekert, dat zijn geschrift niet is te wederleggen en dat iedere proefneming daartoe schipbreuk moet lijden. Als de Schrijver waarlijk meent, dat men zijn geschrijf niet kan wederleggen en dat het zwijgen er over een gevolg zij van onmagt, dan bedriegt hij zich schroomelijk. Evenwel de wederlegging is moeijelijk; want het geldt hier geen geregelden strijd. Ref. heeft echter ook geen lust om eenigen strijd te beginnen, want de Heer everts beoordeelt de geneeskunde (waarvoor hij het zonderlinge woord: ‘medicine-geneeskunst’ gebruikt) naar de personele uitkomsten, die hij er van heeft verkregen en niet naar en ten gevolge van een geregeld onderzoek en eene grondige beoefening. Als een soldaat zijnen vijand slechts in de kleederen raakt, volgt daaruit nog niet dat hij een slecht schutter is, en nog veel minder dat de vuurwapenen niet dengen. Dit is het toch eigenlijk wat de Heer everts wil betoogen. Ref. staat op een zeer onzijdig standpunt: hij erkent volgaarne, dat de allopathische en homoiopathische geneeswijze, en welke er verder mogen zijn, hare gebreken hebben, maar dat kan der geneeskunde niet tot een verwijt strekken, omdat de volmaaktheid hier nooit kan worden bereikt, en geenerlei wetenschap of kunst op haar kan bogen. Hij is ook tegen de hydropathische geneeswijs (hydriatiek) volstrekt niet ingenomen, maar wil haar volgaarne eene plaats in den artsenijschat toestaan. Ref., die twintig jaren lang de
geneeskunde dagelijks beoefende, en tot het voorwerp van aanhoudend onderzoek maakte, heeft noch voor dit, noch voor dat eenige andere vóórliefde, dan die, welke door studie en onderzoek en naar een onpartijdig oordeel is verkregen. Hij stemt al verder toe dat leeken somtijds zeer gegronde opmerkingen kunnen maken; ja, dat een geneesheer veeleer geboren dan gemaakt wordt, zoo als dat in alle kunsten en wetenschappen het geval is. Nog meer, voor het waarachtige doel der geneeskunde houdt hij geenszins het genezen, maar wel het vóórkomen van ziekten, en na deze verklaringen zal de Schrijver, zoo hij hoopt, wel willen aannemen, dat hij bij de volgende beoordeeling van diens geschrift zich niet op een verkeerd standpunt bevindt.

{==307==} {>>pagina-aanduiding<<}

De Heer everts heeft, naar zijn oordeel, in de eerste plaats geen duidelijk denkbeeld van de geneeskracht der Natuur, waarop hij zijne geheele redenering grondt. Het is hem echter niet kwalijk te nemen, dat hij het wezen van die geneeskracht niet begrijpt; die kracht (vis medicatrix naturae) is een struikelblok waarover reeds velen zijn gevallen en nog altijd vallen; doch men kan zich de zaak eenvoudig genoeg voorstellen. De Schrijver voert de pogingen der Natuur tot genezing van eene wond aan, en wij willen ons daarbij bepalen. Ten gevolge van het doorslikken van een vreemd ligchaam, krijgt iemand eene kleine wond in de maag; de natuurkracht brengt prikkeling te weeg, en stelt eene plaatselijke ontsteking daar, op welke verettering volgt: in dit alles toonen zich de weldadige pogingen van de geneeskracht der Natuur; maar de verettering heeft losmaking van het gedurende de ontsteking uitgestortte exsudaat ten gevolge en de wanden der maag worden doorboord, waarop de dood volgt. Zoo heeft dan die geneeskracht-zelve, door hare weldadige pogingen, het leven uitgebluscht. Nemen wij een ander voorbeeld! Iemand krijgt, ten gevolge van gemoedsaandoening, eene bloedophooping naar het hoofd; de geneeskracht der natuur opent eene ader, waardoor het bloed zich uitstort en nu is die ophooping geweken. Maar het bloed bij eene groote hoeveelheid in de hersenen uitgestort, brengt plotseling den dood te weeg: wij stellen dus, dat er slechts weinig is uitgestort; doch nu volgt er verlamming van dit of dat orgaan, en nu vragen wij: is dat die weldadige geneeskracht der Natuur, die om eene bloedophooping weg te nemen, de verlamming van één of meerdere organen veroorzaakt? Wij willen verder eens aannemen, dat door opvolgende ontsteking enz. het uitgestortte bloed wordt ingesloten, het ingeslotene (geënkysteerde) allengs zamenkrimpt en de verschijnselen van verlamming na korter of langer duur verdwijnen. Maar ziet, de patient
wint in krachten aan, de hersenen ontvangen weder de vorige hoeveelheid bloed en het ingeslotene exsudaat verwekt, als een vreemd ligchaam, prikkeling, ontsteking en verettering, die allen weldadige pogingen van de natuurgeneeskracht zijn om te herstellen; maar - aan dat ettergezwel (absces) in de hersenen sterft ongelukkig de lijder.
Men ziet hieruit dat het begrip van de geneeskracht der Natuur niet zoo gemakkelijk is. Wat kan echter de kunst,

{==308==} {>>pagina-aanduiding<<}
door den Heer everts zoo meêdoogenloos verworpen, in dezen doen? Zij kan doen wat de hydriatiek niet kan: zij opent den schedel en ontlast den etter, waarna de lijder geneest; zonder water, maar door uitheemsche geneesmiddelen, b.v. kina, ijslandsche mos enz. geholpen. Men doet dus wèl met geene eigene geneeskracht der Natuur aan te nemen, maar de verschijnselen er van tot de gewone verschijnselen van het vormende (plastische) leven terug te brengen; in dat geval ontmoet men geene zwarigheden in de verklaring.
De Schrijver beweert verder, dat men liever hooge heidegronden moest ontginnen dan plassen droogmaken, en toont onbekend te zijn met de opheffing en daling van soms geheele landstreken, zoo als in Noordwegen; terwijl ook aanslibbing hier en wegspoeling elders bewijst, dat de grenzen van land en water aan eene altoosdurende afwisseling zijn onderworpen, en dat de Natuur in het groot doet, wat de kunst slechts in het klein nabootst.
Van de vergiftige planten zegt de Schrijver, dat zij even goed als mensch en dier van de schepping genieten en dus niet bestaan om mensch of dier te dienen. Waarin echter bestaat, mag men vragen, het genot, dat eene plant van de schepping heeft? Of liever, op welke wijze verklaart de S. dat eene plant genot kan hebben? In zijn geest zou men kunnen zeggen, dat ook het water genot van de schepping heeft en dus niet bestaat om dier of mensch te dienen. Ref. herinnert zich hier dat de dieren, als zij eenige schadelijke zelfstandigheid hebben gebruikt, dadelijk eene andere zelfstandigheid opzoeken, die de nadeelige werking der eerste voorkomt of tegengaat. Ware het dan in den geest des S. niet te verwachten, dat zij steeds water zouden gebruiken? - Het dier toch handelt alleen volgens de inspraak der Natuur.
De S. is ál te hard in het oordeel dat hij over de geneesheeren, of liever de Medicinae Doctoren velt, alsof hun de openhartigheid zou ontbreken om rond voor hunne meening uit te komen. Had hij gezegd dat zij dwalen; 't ware hem op zijn standpunt te vergeven geweest. Hen allen, met éénen slag, tot huichelaars of bedriegers te maken - Luitenant! dat is te bar; dat is voor iemand die zich zoo bij uitstek menschlievend wil toonen, boven alle bedenking onmenschlievend.
Ook vordert de S. te véél van de geneesheeren. Eene weten-
{==309==} {>>pagina-aanduiding<<}
schap die duizenden jaren telt, zoo vele groote en tevens brave mannen (boerhaavens en hufelands) onder hare aanhangers noemt, die door millioenen is onderzocht en op zoo veel goeds, edels en heerlijks kan wijzen, voor eene naauwelijks gekende methode eensklaps te verlaten, zou eene schandelijke wuftheid, eene ergerlijke beginselloosheid verraden, en weinig vertrouwen inboezemen voor hen, wier oordeel zoo kalm, bezadigd, en wèl beraden moet zijn.
Ref. kan om des besteks wille den Schrijver niet verder volgen, anders zou hij wel lust hebben om voort te gaan, doch hij woont met den Schrijver in eene en dezelfde stad, en het is voor den laatsten dus niet moeijelijk eene gelegenheid tot verdere wederlegging, wanneer hij die verlangt, aan te knoopen.
Hoewel Ref. het enthusiasme van den Schrijver, van diens standpunt billijkt, wil hij echter ook nog aanvoeren, dat een geneesheer te G., die zich aan de hydriatiek had overgegeven, zijne cliëntelle nagenoeg geheel heeft verloren door het groote aantal lijders, dat in korten tijd onder zijne behandeling is bezweken.
Evenwel het geschrift behelst sommige waarheden, zoo als b.v. dat de Regeringen zich te weinig de geneeskunde aantrekken; dat de lijders veelal wars zijn van een geschikt diëet, hetwelk zoo veel ter genezing kan bijdragen; dat sommige geneesheeren veel te veel met geneesmiddelen schermen; dat de reinheid des ligchaams te zeer wordt verwaarloosd; dat vele geneesheeren de Natuur niet begrijpen en zich ook geene moeite geven om haar te begrijpen; dat de eenvoudige geneesheer ten onregte wordt versmaad; en dat vele geneesheeren en daaronder dikwerf ook van de meest gezochten, in den grond kwakzalvers zijn. Maar dit alles is overoud en bekend.
Met den Heer everts wenscht Ref. dat het tijdstip spoedig moge komen, waarop de natuurlijke geneeswijze de heerschende zal zijn; maar in den wezenlijken zin des woords. Hij kan overigens het lezen van deze brochure wel aanbevelen; want zij is een goed middel tegen overdrijving, wier verkeerdheid bij de lezing als in het oog springt. Het is echter waarschijnlijk, dat de Schrijver de watergeneeskunde meer kwaad dan goed zal doen.
Priessnitz-zelf heeft zijne zaak overdreven en is op het

{==310==} {>>pagina-aanduiding<<}
einde van zijne baan van vele overdrijvingen teruggekomen; dat moge zijnen navolgers tot voorbeeld strekken. In alle gevallen is het niet voorzigtig van den Schrijver om 't als eene aanbeveling van de methode te doen gelden, dat priessnitz van een eenvoudige boer een millionair is geworden; en daar nog bij te voegen, dat hij van de gewone geneeswijze niets anders kende, dan hare onvoldoende resultaten. In zóó verre heeft hij dan de geneesheeren overtroffen, en kon hij van zijne methode zeggen: ‘probatum’.
l.h.v.

Beknopt onderrigt in het opmaken van een volledig ziektebeeld en in de kennis der met de natuur overeenstemmende diëet; ten behoeve der homoiopathische behandeling voor Leeken in de geneeskunde. Te Amsterdam, bij de Wed. I. Ellerman. 1852. In 12mo. 48 bl. f :-30.

De homoiopathische geneesmethode vond in de meeste landen meerderen of minderen bijval; in Rusland bestaat zelfs aan eene der hoogescholen een zetel voor het onderwijs in deze geneesleer. In of omstreeks de jaren 1830-1832 maakte die leer opgang in de Provincie Groningen: de Heeren schönfeld en bleekrode gaven een Tijdschrift voor homoiopathie uit; en de laatste leverde zelfs het eerste gedeelte, de Palaeontologie, van een homoiopathisch geschrift, als Dissertatie. Ref., wien het tweede gedeelte van dit werk niet onder de oogen is gekomen, genoot toen zijne eerste opleiding bij een uitstekend bekwaam geneesheer, die, hoewel niet uitsluitend, toch tamelijk uitgebreid, de homoiopathie uitoefende; daardoor werd ook hij al vroeg met de homoiopathische geschriften en behandeling bekend. In Nederland telt men thans vele homoiopathisch practiserende geneesheeren; in de Residentie zijn er, zoo als Referent meent te weten, ten minsten vijf; die echter niet uitsluitend deze methode in toepassing brengen. Hij kent ook twee Apothekers te 's Hage, bij welken homoiopathische geneesmiddelen zijn te bekomen en die tot de meest bekende en geachte artsenijbereidkundigen behooren.
De Heer von bönninghausen, een bekend homoiopaath, in Overijssel geboren en Schrijver van het bovengenoemd werkje, heeft dus zijne landgenooten verkeerd onderrigt, door hun te

{==311==} {>>pagina-aanduiding<<}
zeggen, dat de Homoiopathische geneesleer eerst onlangs de grenzen van ons land is binnengetreden; dat er in Nederland geene homoiopathisch practiserende artsen zijn, en dat alzoo de Nederlanders hulp moeten zoeken buiten 's lands, en tot bekoming van homoiopathische geneesmiddelen zich daar tot eenen Apotheker lehrmann moeten wenden. Met de mededeeling eener notitie van de prijzen van diens medicijndoosjes heeft hij zich eene overbodige moeite gegeven.
Het boekje is echter wel aanbeveling waardig, omdat de leek er uit kan leeren inzien a. hoe noodzakelijk een wel ingerigt en voor de ziekte passend diëet is; b. hoe naauwkeurig een geneesheer met de geschiedenis en de verschijnselen eener ziekte dient bekend gemaakt te worden; c. hoe belangrijk het vroegtijdig raadplegen van deskundigen is, als het gezondheid en leven geldt. - Dit alles is evenzeer van toepassing voor de Allopathische behandeling.
Ook is het werkje nuttig voor hem die eenen homoiopathischen geneesheer, hetzij dan buiten of binnen 's lands wil raadplegen en niet in de gelegenheid is zulk eenen arts zelf te bezoeken. Wat de medicijndoosjes betreft kan Ref. niet ontveinzen, dat hij er een sterken geur van speculatie aan vindt; een geur waarmede ook het geheele werkje tamelijk doortrokken is. De Schrijver schijnt, na een 45jarig verblijf in Duitschland, aldaar volkomen genaturaliseerd te zijn.
Het boekje ziet er net uit.
l.h.v.

Leerboek der Scheikunde, voor land- en boschbouwers en Staathuishoudkundigen, van Dr. E. Remigius Frezenius, Hoogleeraar in de Scheikunde enz. aan het Landhuishoudkundig Instituut te Wiesbaden. In het Nederduitsch bewerkt door F.A. Enklaar. Met in den tekst gedrukte houtsneê-figuren. Te Gorinchem, bij A. van der Mast. 1852. In kl. 8vo. 637 en XXIII bl. f 5-:

De wetenschappelijke rigting, die de landbouwkunde, vooral in de laatste jaren, heeft aangenomen is een gevolg van behoefte, ontsproten uit de overbevolking; van de ontwikkeling der scheikundige wetenschappen, voortgevloeid uit de steeds

{==312==} {>>pagina-aanduiding<<}
toenemende zucht naar onderzoek; en van de trapsgewijze vestiging der Staathuishoudkunde, als eene verwezenlijking van alle wetenschappen in het dagelijksche leven.
De toepassing der scheikunde in eenen staathuishoudkundigen zin is nog, als het ware, in hare kindschheid.
De Hoogleeraar frezenius is te regt bekend en geacht als beoefenaar der scheikunde in hare toepassing op de landhuishoudkunde. Men mag gerust aannemen, dat dit handboek een zeer nuttige en bruikbare handleiding is voor hen, voor wien hij het bestemd heeft.
Hij neemt de volgende hoofdverdeeling aan:

I.Inleiding tot de scheikunde.

II.De elementen en hunne anorganische verbindingen.

III.De scheikunde van het organische rijk.

Een aanhangsel tot de organische scheikunde in hare betrekking tot landhuishoudelijke nevenbedrijven.

IV.De scheikundige analyse.

Men ziet uit deze verdeeling, dat de strikte gang der wetenschap is gevolgd, iets dat allernoodzakelijkst te achten is voor de grondige en rationele beoefening en ontwikkeling eener wetenschap.
Ref. matigt zich over het oorspronkelijke geschrift geene aanmerkingen aan, en bepaalt zich tot een kort oordeel omtrent de overbrenging in onze taal.
Hij heeft meermalen alle die pogingen toegejuicht, welke strekken konden om de natuurkundige wetenschappen uit te breiden, en onder het groote publiek ingang te verschaffen; ook zelfs voor eene gebrekkige poging is hij gunstig gestemd. Hij wil ook de behoefte aan zoodanig een leerboek in ons land niet ontkennen; maar de vraag ontstaat: of dit leerboek juist bij óns aan het doel zal beantwoorden. In Duitschland is de scheikunde populair, en zij is dat sinds eene lange reeks van jaren door de bergwerken. Dat is bij ons het geval niet; de scheikunde wordt hier nog door de meeste menschen als eene aardigheid beschouwd, waartoe de eindelooze herhaling van overbekende curiositeiten bij voorlezingen enz. het hare hebben bijgedragen. Men kan echter zeggen, dat in de laatste tien jaren ook in ons land de scheikunde begonnen is populair te worden. Het wetenschappelijk onderwijs in de

{==313==} {>>pagina-aanduiding<<}
landhuishoudkunde geschiedt alleen bij Groningen op eene meer grondige wijze, en daar is de zeer aanbevelenswaardige landbouwkundige school te Haren nog in hare geboorte.
Om die reden gelooft Ref., dat dit werk voor Nederlanders eenen te systematischen vorm heeft en niet bevattelijk, of, om het zoo eens te noemen, niet populair genoeg is geschreven; want wij staan in dat opzigt met onze naburen niet gelijk. - Als eene handleiding bij het onderwijs kan het zeer te stade komen; doch dáártoe was de vertaling minder noodig.
Beschouwt hij de wijze waarop de Heer enklaar de vertaling heeft volbragt, dan zegt hij, met leedwezen, vruchteloos naar eenigen grond tot lof gezocht te hebben; en slechts hulde te kunnen doen aan de waarheid op het titelblad, volgens welke 't is ‘in het Nederduitsch bewerkt’, en dus niet volstrekt uit het Hoogduitsch vertaald. Maar die bewerking draagt een aantal bewijzen in zich, dat de Heer e. op het gebied der scheikunde niet genoeg te huis is, hetgeen toch een eerst vereischte was in den bewerker. Zoo vinden wij b.v. het onderscheid tusschen potasch, potassa en kali; tusschen salmiak, ammonia en vloeibare ammonia niet begrepen; zoo leest men van verpoederde wijnsteen, van bronafzetzure ammonia enz. Ook in de botanie heeft hem de genoegzame kennis ontbroken; immers op blz. 229 alleen vindt men: Ipicacuanha, Hiosciamus, Aconitum stapellus.
Tegen de vervoeging en verbuiging is 't aantal zonden legio, en niet minder talrijk zijn de zonden tegen het geslacht. Zoo komen b.v. kalk, wortel, steen, bast, nagenoeg altijd voor als vrouwelijk; zoo is Morphine dan eens vrouwelijk, dan weder onzijdig; zoo komt ook opium als vrouwelijk voor. Verder vindt men alkaliën en alcaliën; roggestroo en roggenstroo enz. Het ontbreekt ook meermalen aan het regte begrip van scheikundige termen, zoo vindt men b.v. blz. 435: ‘Naar derzelver gedrag (!) in de hitte onderscheidt men’ enz. De stijl is eveneens volstrekt Hoogduitsch en somtijds stootend; b.v. ‘aan de buitenste blaauwe vlam der blaasbuis blootgesteld’ enz. Het getal der Germanismen is buitengemeen groot en dat der drukfouten niet te tellen, want men ontmoet die bij elken blik in het boek; zelfs op den omslag ziet men: Staathushoudkundgen, dus twee fouten in één woord.

{==314==} {>>pagina-aanduiding<<}

De bewerking is derhalve in de hoogste mate slordig.
Druk en papier zijn middelmatig; het werk ontsiert onze pers en verdient daarom afkeuring.
l.h.v.





De Geschiedenis der Staatshuishoudkunde van de vroegste tijden tot heden, door Mr. J.A. Molster, Advokaat te Amsterdam. Tweede druk. Te Amsterdam, bij Gebroeders Kraay. 1851. In kl. 8vo. X en 264 bl. f 1-35.

Geschiedenis der Staatshuishoudkunde in Europa, van de vroegste tijden tot heden, door E.W. de Rooy, Ambtenaar der in- en uitgaande rechten bij 's Rijks-Entrepôt te Amsterdam. Met eene Voorrede van Mr. D.A. Walraven, Practiserend Advocaat aldaar. Te Amsterdam, bij L.F.J. Hassels. 1851. In kl. 8vo. VIII en 617 bl. f 3-10.

Het is een opmerkelijk teeken des tijds, dat schier te gelijker tijd in ons Vaderland twee oorspronkelijke werken over de geschiedenis der Staatshuishoudkunde zijn verschenen, benevens eene uitmuntende vertaling van het werk van den Heer blanqui, door den Raadsheer versfelt te 's Hertogenbosch uitgegeven. (*) De verbazing over zulk een gelijktijdigen overvloed moet toenemen als men bedenkt dat de eerste druk der Histoire de l'économie Politique en Europe, depuis les anciens jusqu'à nos jours, van adolphe blanqui (ainé), reeds in 1837 te Parijs is verschenen, zonder dat vele jaren lang iemand er, naar het schijnt, aan gedacht heeft, dit werk in onze moedertaal over te brengen, of, gelijk de beide andere, in den hoofde dezes genoemde Schrijvers deden, ten grondslag te leggen van zelfstandig onderzoek en eigene lettervrucht. Maar de beoefening der Staatshuishoudkunde heeft in de laatste jaren reuzenschreden gedaan in ons Vaderland, waarvoor men (zonder te kort te doen aan de verdiensten van vele andere waardige mannen) in hooge mate dank schuldig is aan

{==315==} {>>pagina-aanduiding<<}
het populaire gulden boekske van den Heer de bruyn kops, hetwelk - gelijk men pleegt te zeggen - in aller handen is.
Al die geschiedenissen hebben iets wat haar bijzonder aanbeveelt: de vloeijende vertaling van den Heer versfelt is door enkele goede noten verrijkt; het werk van den Heer molster is in een aangenamen, soms romantischen stijl geschreven, en heeft een (in deze dagen voor velen aanbevelingswaardigen) Protestantschen tint; het werk van den Heer de rooy is meer volledig, vooral wat de oudere en midden-geschiedenis betreft. Op alle drie is echter ook wel wat aan te merken. De vertaling van blanqui's werk is niet aangevuld met hetgeen voor ons land, uit eigene geschiedenis, meest belangrijk was; het werk van den Heer molster is soms wat oppervlakkig, de toon tranchant en beslissend, en het krioelt van allerlei leelijke taal- en drukfouten; het werk van den Heer de rooy is wel eens wat langwijlig en daardoor vervelend; en toch zouden wij er haast boven de andere de voorkeur aan geven: vooral, omdat hij het meest volledig is omtrent het deel hetwelk aan Nederland in de geschiedenis der Staatshuishoudkunde toekomt. In alle treft men dezelfde fout aan, dat niet genoegzaam is onderscheiden tusschen de geschiedenis der Staatshuishouding van de verschillende volkeren van ouden en nieuweren tijd, en de Schrijvers die daarover handelen, - en tusschen de geschiedenis der Staatshuishoudkunde, de vorderingen die de wetenschap als zoodanig trapsgewijze en voortdurend heeft gemaakt, de Schrijvers die de geheele wetenschap of enkele onderdeelen daarvan hebben behandeld of toegelicht, en de Schrijvers die de geschiedenis dier ontwikkeling hebben gadegeslagen.
Wij zouden veel te uitvoerig worden, wanneer wij in eene doorgaande beschouwing en vergelijking wilden treden van de drie werkjes, of ons oordeel daarover in vele bijzonderheden staven. Enkele opmerkingen willen wij echter niet terughouden.
Bij den Heer molster vindt men eene lijst der bronnen; maar vooreerst is die zeer onvolledig, terwijl zelfs beroemde geschiedkundige werken als van dureau de la malle, Economie Politique des Romains, moreau christophe, Du problème de la misère et de la solution chez les anciens et modernes niet vermeld zijn; en ten andere schijnt uit een onvolledige

{==316==} {>>pagina-aanduiding<<}
opgave van sommige titels te blijken, dat de S. niet al die bronnen heeft bij de hand gehad. De S. begint overigens te regt zijn overzigt van boven aan met de Hebreën, Perzen en Chinezen (bl. 4-10), die door de andere Schrijvers zijn voorbijgezien. In navolging van blanqui had men wel eenige meerdere bijzonderheden uit plato, xenophon en aristoteles mogen aanvoeren; hier staat de Heer m. geheel achter. Omtrent de Romeinen zijn al de Schrijvers verbazend schraal: de schat, dien het Corpus Juris oplevert van vernuftige en juiste denkbeelden der Romeinsche regtsgeleerden omtrent geld, waarde en prijs, voortbrenging, enz. is geheel ongebruikt gebleven; en toch mag men dien niet versmaden, waar men b.v. eene plaats kan aantreffen als die van paulus in de 1. 1, pr. Dig. de contrah. emt.: ‘De oorsprong van koop en verkoop is in de ruiling te vinden: oudtijds was er geen geslagen geld; en men noemde niet het eene koopwaar, het andere prijs; maar ieder ruilde, naar gelang van tijden en behoeften, hetgeen hij noodig had voor hetgeen hij missen kon: immers, het gebeurt meermalen dat wat den een ontbreekt, de ander in overvloed bezit. Maar, naardien het niet altijd en even gemakkelijk zamentrof, dat juist, terwijl gij hadt wat ik begeerde, ik daarentegen ook bezat, wat gij wildet aannemen, is er eene zekere stof (materia) uitgekozen, waarvan de algemeene en voortdurende waarde aan de bezwaren van den ruilhandel; door gelijkmatigheid van hoeveelheid zou kunnen te gemoet komen: en die stof, met eenen stempel van overheidswege voorzien, ontleent haar nut en eigendoms-waarde niet zoozeer uit hare natuur en
zamenstelling, als wel uit de hoeveelheid die men er voor kan aanschaffen: en van dien tijd af, heeft men opgehouden beide koopwaar te heeten, maar heeft aan het eene de benaming van prijs gegeven.’
Dat de Heer de rooy deze fraaije plaats niet gekend heeft, is hem te vergeven, wijl hij met de Latijnsche taal, althans met het Corpus Juris onbekend schijnt, gelijk men mag afleiden uit de wijze waarop hij op bl. 385 eene plaats er uit citeert; maar de Advokaat molster kon en mogt van die plaats niet onkundig zijn, en had haar nevens die van aristoteles, Polit. I, 6, bij blanqui vermeld (zie versfelt, bl. 65) tot voorname grondslagen moeten leggen van het geschiedkundig gebouw der inzigten van de Ouden in eene weten-
{==317==} {>>pagina-aanduiding<<}
schap, welke eerst zoo vele eeuwen later tot meerdere volkomenheid zoude gebragt worden. Maar zoowel de Heer m. als de Heer de r. hebben meer een cours d'histoire politique, eene geschiedenis van de Staatshuishouding der Ouden geleverd, dan dat zij bij hen naar de beginselen en eerste ontwikkeling der wetenschap hebben gezocht: waartoe trouwens eene naauwgezette en voortgezette studie der oude Schrijvers zelven wordt gevorderd.
Wat het tijdvak der middeleeuwen betreft, vindt men bij de r. veel uitvoeriger dan bij m. gehandeld over de Joden, de banken van leening, enz.; maar over de werking en den invloed der gilden is ook deze S. niet breed. Daarentegen hebben wij met genoegen gezien, hoeveel werk de r. besteed heeft om aan het licht te brengen wat onze landgenoot p. de la court in de Staatshuishoudkunde heeft gepraesteerd; ofschoon noch hij, noch de Heer m. (die p. de la court en j. de witt schier ongenoemd voorbijgaat!) het werk van den Heer wttewaal over dezen schranderen man schijnen gekend te hebben.
Het is blijkbaar, dat de beide S. best en meest bekend zijn met de nieuwere vorderingen der wetenschap: sedert adam smith tot de laatste tijden is het geschiedkundig overzigt der vorderingen in - en verschillende stelsels van - de wetenschap meer naauwkeurig, en ook de literatuur breeder vermeld. Hoe meer men het einde nadert, des te beter zal men met het werk van den Heer m. tevreden zijn: men stoot zich daar niet aan zulke bokken, als b.v. p. 97, waar hij de O. I. Compagnie (de ‘Maatschappij van Verre’ genaamd, omdat zij verre landen tot voorwerp van ondernemingszucht maakte) voorstelt als op zekere plaats, Verre genaamd, gevestigd! of als op p. 98, waar hij zegt, dat de actiën der Compagnie in 1723 stonden op 15 pCt. boven pari, terwijl zij 980 pCt. boven pari waren; of als hij p. 117 onder de voortbrengselen der O. Indiën de specerijen vergeet.
Doch het is tijd, dat wij deze aankondiging - liever, deze herinnering aan reeds lang bekende geschriften - besluiten. Nog één woord echter over de voorrede van Mr. walraven, vóór het werkje van den Heer de rooy: die voorrede is blijkbaar niets dan eene boekverkoopers-speculatie, om aan den min bekenden naam van den Heer de r. een' ander en

{==318==} {>>pagina-aanduiding<<}
wel ouder en voornamer advokaten-naam te verbinden dan de Heer de r. aan zijn eigen werk doen kon: die voorrede is dan ook een vreeselijke Puff; want zij zegt letterlijk niet met al, noch over de wetenschap, noch over het werkje, noch over den Schrijver: doch ja, wij zien er uit, dat de Heer walraven ‘de uren aan de lezing van dit boek besteed, niet verloren geacht’ heeft; en dat is inderdaad eene schoone aanbeveling uit den mond van een advokaat, wiens tijd immers per uur is getarifeerd?!
t.

Bijdragen tot de kennis en den bloei der Nederlandsche Gymnasiën voor 1851. Uitgegeven door het Genootschap van Leeraren aan de Nederlandsche Gymnasiën. Te Amsterdam, bij Johannes Muller. 1852. In gr. 8vo. 268 bl. f 2-50.

Het bovenstaande boek is een gedeelte van de Miscellanea Philologa et Paedagogica, waarmede het vroeger verbonden was. Later ontstond het plan de beide deelen te scheiden, de berigten en verslagen omtrent de Gymnasiën telken jare geregeld te doen verschijnen, en de Miscellanea alleen dan, wanneer er een voorraad van geschikte stukken zou zijn.
Het is inderdaad noodig eene naauwkeurige kennis te verkrijgen van de behoeften en de inrigting van het middelbaar onderwijs in ons land. Dat is de grondslag voor de Academische lessen, die den Staatsburger moeten vormen, wanneer zij met vrucht kunnen worden bijgewoond. Was het middelbaar onderwijs onvoldoende, dan zinkt den studenten de vaste bodem onder de voeten weg en zij gaan voor het grootste gedeelte aan de Hoogeschool verloren.
Maar uit dat oogpunt beschouwd voldoen deze bijdragen niet geheel aan het doel. Zij leveren den maatstaf niet ter beoordeeling. Zij bevatten meer vertoogen, die op zich zelve zeer nuttig en bruikbaar zijn, maar die eerder het constituendum dan het constitutum behandelen. Om niet van het eerste stuk in dezen bundel, het middelbaar onderwijs in België betreffende, te spreken, vestigen wij de aandacht op het tweede, de school en de godsdienst getiteld, van Dr. m.j. noordewier. Moet het middelbaar onderwijs zich bezig houden met het vormen van vrome jonge lieden: moet men hun den godsdienstigen

{==319==} {>>pagina-aanduiding<<}
geest (bladz. 21) in herodotus, cicero en livius doen opmerken, of moet men het Ionisch dialect uit herodotus, de ware en eenvoudige Latiniteit uit cicero op de Gymnasia leeren? Om de jonge lieden vroom te maken zou livius b.v. al zeer ongeschikt zijn, die het godendom alleen gebruikt ter te gemoet koming aan ingewortelde volksvooroordeelen, en tot versiering zijner oratorische stukken, maar die zijn eigen subjectief gevoelen omtrent de inwerking van hoogere magten (qualescumque) toch vrij duidelijk te kennen geeft. Vi compressa Vestalis, quum geminum partum edidisset, seu ita rata, seu quia Deus auctor culpae honestior erat, Martem incertae stirpis patrem nuncupat. Een aardig voorbeeld (I, 4) aan het begin van zijn geschiedverhaal ontleend. Wel is waar leveren de Ouden (en waarom zou men b.v. isocrates hier niet noemen?) menige bespiegeling, menige opwekking tot deugd en vroomheid, maar wij betwijfelen het of het Gymnasium geroepen is om hier de huiselijke opvoeding en de Kerk - zullen wij zeggen? - te vervangen. De Heer n. moet ook vooral niet vergeten, dat het Gymnasium voor de belijders van alle gezindheden openstaat.
Het derde stuk: over het gebruik der Latijnsche taal, door Dr. d. burger, jr., behandelt een moeijelijke en welligt niet spoedig opgeloste vraag. Hoever moet zich de Latijnsche taalstudie uitstrekken? Moet zij doel of middel zijn? En het antwoord van Dr. b. ten slotte is: ‘ik keur de oefeningen in het Latijn schrijven, wanneer zij de hoofdzaak zijn, bepaald af, maar wanneer zij als voorbereiding tot het Latijn lezen gebruikt worden, meen ik ze ten hoogste te moeten aanprijzen.’ Nu begrijpen wij echter wel hoe Latijn schrijven het gevolg kan zijn van naauwkeurig en veel Latijn lezen, maar hoe het tot voorbereiding dienen kan (immers het themaas maken noemen wij geen Latijn schrijven) is ons niet regt duidelijk. De beperkte ruimte eener recensie gedoogt niet onze meening breedvoerig te ontwikkelen; maar het komt ons voor, dat men over Latijnsche onderwerpen in het Latijn, en over nieuwere onderwerpen, die voor eene behandeling in een oude taal ongeschikt zijn, niet in het Latijn moet handelen. Het eerste noemen de Romeinen zelve aptum, het laatste zou volgens hen ineptum zijn. Maar zeker is het beter het Latijn schrijven te laten varen, dan tot het monniken-Latijn der

{==320==} {>>pagina-aanduiding<<}
middeleeuwen terug te keeren. Overigens zouden wij aan Dr. b. het groote-nut van het thema maken (vooral in hoogere klassen) gaarne betwisten. Men gewent zich al zeer spoedig aan het schrijven van Hollandsch Latijn, men hecht zich aan de woorden die men moet overbrengen, en zoo ontstaat een taal, die de jonge lieden voor Latijn houden, maar die niets anders dan Hollandsch met Latijnsche woorden is.
Voorts bevatten deze bijdragen een stuk van Dr. d. van lanckeren matthes: over de tweede afdeelingen der Gymnasiën, en van Dr. c.r. hermans: Geschiedenis der Illustre en Latijnsche Scholen te 's Hertogenbosch. Eindelijk vindt men er boekbeoordeelingen en berigten en verslagen, van welke de nekrologie van den te vroeg ontslapenen en verdienstelijken de gaay fortman der lezing zeer waardig is, terwijl de statistieke opgaven betrekkelijk het middelbaar onderwijs in de Nederlanden geenszins van belang zijn ontbloot.
Deze eerste proeve geeft regt om veel voor het vervolg te verwachten. Moge die werkzaamheid der Docenten tot den bloei der Gymnasiën en de vorming der studerende jongelingschap ruimschoots bijdragen!




Studie en uitspanning. Verzamelde verhalen van Mr. J.I.D. Nepveu. II Deelen. Te Utrecht, bij N. de Zwaan. 1852. In gr. 8vo. VIII en 590 bl. f 6-50.

Wèl uitgevoerd en met een paar fraaije vignetten versierd treden deze verhalen de wereld in; hoewel niet voor de eerste maal, want zij zijn achtervolgens in het Jaarboekje Aurora verschenen. Aan de bezitters van dat prachtboekje zijn zij dus bekend, en ook op de schaal der kritiek zijn ze reeds gewogen. In zoo ver de Schrijver op geschied- of taalkundig terrein was aangevallen, heeft hij zich hier met nadruk verdedigd. Ref. gelooft te kunnen volstaan met eenvoudig op te geven wat men hier bijeenvindt.
Het eerste stuk, tobias morillo, is een verhaal uit de zeventiende eeuw en vrij los en gemakkelijk verteld. - De episode uit het oproer der aansprekers, in 't laatst dier eeuw te Amsterdam, is wèl geslaagd. Minder beduidend is het verhaal de ‘Armeniër’, dat de geheimzinnige redding betreft van

{==321==} {>>pagina-aanduiding<<}
karel den Tweede, toen hij als balling in stilte zijne zuster, de Princesse Royal, een bezoek dacht te geven. De volgende novelle, uit den stadhouderloozen tijd onzer voormalige republiek, geeft in een romantisch kleed de geschiedenis van den moorddadigen aanslag op 't leven van Hollands toen grootsten Staatsman. Het verhaal regtvaardigt den somberen titel, en toont in den jongen de graaf, waartoe de mensch vervalt indien hij God verlaat, en God hém loslaat. Die aanslag staat daar als een voorspook van 't lot dat den grooten man eerlang stond te wachten. Van alle kanten werd hij om vergeving aangezocht, maar de koude Staatsman kende geene barmhartigheid en - ook hém is geene barmhartigheid wedervaren.
De episode uit de dagen der camisards vinden wij goed verhaald. Nepveu schijnt de geschiedenis van dien tijd en zijne karakters vlijtig bestudeerd te hebben. Vandáár dat dit stuk zoo wèl is geslaagd. Hij stelde zich niet voor de geestdrijverij dier armen te doen uitkomen, die, als wild dat men uitroeit, opgejaagd en gegrepen werden, en blootstonden aan onmenschelijke mishandelingen of aan den bloeddorst van zoogenaamde priesters van den God der liefde; maar hij schildert het gezond verstand, den moed en de trouw des geloofs, door de liefde gesteund, door 't fanatisme belaagd, maar ten laatste door 't getergde zwaard tot zelfbehoud verdedigd en gewroken.
Aangenaam vertelt de Schrijver hoe d'aspremont, een Lotharingsche held uit den eersten kruistogt, in het Stichtsche aan eene vrouw kwam, en zich in een onzer Gewesten nederzette. Donkerder is het verhaal van eene heiligschennis in de middeleeuwen. Maar de bezitters van de Aurora kennen den inhoud, en herlezen 't geval liever in dat prachtwerk dan hier. Gaarne zeggen wij dat de karakters van den Jood, die tot in den dood zijnen hem onbekenden Messias vloekt, en van zijne vrouw, die hem het hosanna toeroept, naar ons gevoelen uitmuntend zijn geteekend.
‘Het tweegevecht’ is zeer doelmatig geschreven, en wij wenschen, dat het gelezen en behartigd worde door elk, bij wien het barbaarsch, belagchelijk, middeleeuwsch duel nog als eene uitwijzing of beslissing van eer staat aangeschreven.

{==322==} {>>pagina-aanduiding<<}
Wie in drift een ander doodt staat als moordenaar te regt, doch wie een wapen draagt en zijns gelijken in de eer kwetst en in een tweegevecht hem bovendien het leven beneemt, heeft eene zaak van eer gehad. Zoo rigt men ook schavotten op voor roovers, en standbeelden voor veroveraars! Doch misschien komt er een tijd, waarin beiden in één pantheon geplaatst worden; het gevoelen over eer en grootheid is daartoe wispelturig en grillig genoeg.
‘De laatste grap van Lord ross’ bevat een treurig voorbeeld van volharding in loszinnigheid tot in de laatste ure. Die man was een sterke geest, en toch - de titel bevalt ons niet. Wij kunnen zijn laatste bedrijf geen grap noemen, en 't is ook niet grappig zóó te sterven. Het is ook zelfs niet grappig om te lezen, hoe hij stierf; want wij althans werden er koud bij. De verhaler deelt het geval mede als eene gebeurde zaak, en dat verheugt ons; wij zouden den schrijver beklagen, die zoo iets verdichten, en als eene grap behandelen kon. Er is reeds te veel kwaads in de zedelijke wereld, om 't nog aan te vuren door de voorstelling van duivelen onder de verlokkende gedaante van eenen grappenmaker. Aan dat helsche genoegen worde door onze schrijveren nimmer toegegeven.
De beide laatste stukjes behooren tot het genre van zoogenoemde reis-indrukken, doch die bij den lezer geen sterken indruk zullen achterlaten.
Wij hebben de beide deelen in 't algemeen niet slechts met genoegen maar ook met eenig nut gelezen; want de verhalen maken voor het meerderdeel historische herinneringen wakker, en zijn zóó geschreven, dat er geene partijzucht door wordt aangeprikkeld, maar dat eendragt en burgerzin, en, wat niet minder zegt, ook godsdienstzin er door bevorderd worden.

De volken van den aardbodem, volgens hunne afstamming, verwantschap en eigendommelijkheden in regeringsvorm, godsdienst, zeden, gewoonten en kleederdragt; door Dr. H. Berghaus, Hoogleeraar te Berlijn, en Directeur aan de aardrijkskundige kunstschool te Potsdam. Uit het Hoogduitsch vertaald door M.J. van Oven, Oud-Conrector. I Deel. Eerste en Tweede

{==323==} {>>pagina-aanduiding<<}
Aflevering. Te Gorinchem, bij J. Noorduyn en Zoon. 1852. In roijaal 8vo. 128 bl., te zamen met de platen f 3-80.

De aard en inhoud van dit ethnographisch prachtwerk blijken genoegzaam uit den breedvoerigen titel. Het zal in dertien Afleveringen worden uitgegeven, immers er zullen niet meer Afleveringen berekend worden. Elke Aflevering bevat vier vellen druks, en eenige platen. Maandelijks moet er ééne Aflevering verschijnen die berekend wordt naar 70 cents voor den letterdruk en tegen 20 cents voor elke plaat; het geheel zal te zamen 120 zulke platen bevatten. Het werk is dus kostbaar, maar zal ook, wanneer de voortgang aan het begin beantwoordt, ongemeen fraai en prachtig zijn. Wij achten 't doelmatig om 't nu slechts in algemeene trekken aan te kondigen, en zullen er nader en in bijzonderheden op terugkomen, zoodra wij er meer Afleveringen van ontvangen; - immers, wij vertrouwen dat de Heeren noorduyn met de onderneming voortgaan, en de inteekenaars niet met een onvolledig werk zullen laten zitten.
De algemeene Inleiding zou vrij wat gelegenheid aanbieden tot beschouwingen. Na eenige stelsels ten aanzien der verschillende menschenrassen te hebben opgenoemd, verdeelt de Schrijver het menschelijk geslacht in drie hoofdstammen, den Kaukasischen of blanken, den Mongoolschen of gelen, en den Ethiopischen of zwarten. Maar na het opgeven van de algemeene kenmerken en de verspreiding dezer hoofdtakken draagt hij toch als zijn gevoelen voor, dat geen stelsel ter verklaring van het verschil in de gedaante en kleur van het menschelijke ligchaam meer innerlijke waarschijnlijkheid heeft dan dat der autochthonen, d.i. dat elk gedeelte der aarde oorspronkelijk zijne aldaar geborene bewoners gehad hebbe. Wij laten dit versleten stelsel voor 't geen het is, eenvoudig als wij zijn om op gezag der Goddelijke oorkonde aan te nemen, dat het geheele menschdom uit één ouderenpaar is voortgesproten: een gevoelen dat zich ook voor de regtbank eener gezonde physiologie van den mensch volkomen laat regtvaardigen; gelijk ten onzent, op gronden die zoo veel wij weten nog niet wederlegd zijn, beweerd en gestaafd is door den scherpzinnigen Hoogleeraar bakker, om van levenden niet te spreken. Wanneer nu berghaus zegt, dat het gevoelen aan-
{==324==} {>>pagina-aanduiding<<}
gaande aborigines eene gemakkelijke beantwoording aanbiedt van sommige der moeijelijkste vragen, waarvan de oplossing in de geschiedenis des menschelijken geslachts gezocht wordt, dan misrekent hij zich naar ons gevoelen, want worden sommige zwarigheden er door weggenomen - hetgeen wij niet onbepaald toestemmen - zeer zeker ontstaan er ook weder vele andere en vrij wat onoplosbaarder vraagstukken door: tenzij men eene menigte knoopen met het zwaard doorhakke: door te verwerpen de onmiddellijke schepping der eerste menschelijke wezens, voor de onderstelling van eene op zichzelve werkende, immer voortgaande kracht der Natuur, die eindelijk (op hoe veel plaatsen van den aardbol dan wel te
gelijk?) den mensch voortbragt: - den mensch, omtrent wien de heeren physiologen gerust mogen zeggen, dat hij naar het ligchaam aan het hoofd der dierenwereld staat, mits zij maar niet vergeten, dat hij naar den geest vermaagschapt is aan eene hoogere orde van dingen. Die maagschap moet kort en goed ontkend worden, of doen toestemmen, dat de mensch in de schakel der wezens op aarde eene geheel eigenaardige plaats inneemt, en dat zich juist dáárdoor het verschil in rassen en stammen vrij wat ongedwongener, waarschijnlijker, en ook godsdienstiger verklaren laat.
Maar wij zouden aldus voortgaande ongetrouw worden aan ons voornemen, en laten daarom rusten wat hier, zeer oppervlakkig, wordt gezegd van de taalverwantschap, alsmede van overleveringen, gelijk mede van den ouderdom des menschdoms; dien de Schrijver zonder bedenking laat opklimmen tot ‘jaarduizenden’ - een Germanisme, den Vertaler tot vervelens toe ontsnapt.
Is ons oordeel over des Schrijvers beweringen en hypothesen niet zeer gunstig, - men zal dan te meer gelooven aan de opregtheid onzer verzekering, dat het geheel anders is, waar hij den atmospheer van philosophemen - zoo wegslepend bekoorlijk voor een onverbasterden Duitscher - vaarwel zegt, om op den vasten grond der werkelijke wereld rond te wandelen. Eerst brengt hij ons bij de Chinezen en beschrijft breedvoerig, maar onderhoudend, en zoo veel wij kunnen nagaan, ook naauwkeurig, hunne zeden en gewoonten, levenswijze, kleeding, landbouw, kunstvlijt, handel, taal, wetenschappen, regeringsvorm, wetten, policie, godsdienst, enz.; daarna

{==325==} {>>pagina-aanduiding<<}
korter de Tibetanen, enkele Indo-Chinesche volkstammen, en Mongolen of Tartaren (het begin). Naar het begin in dat opzigt te oordeelen heeft het werk aanspraak op ruimen bijval, en verdient de Nederduitsche uitgave alle aanmoediging; waarom wij dan ook deze zoo kostbare onderneming gerust en nadrukkelijk aanbevelen. De vertaling is vrij goed, doch heeft niet dat vloeijende waarbij men vergeet eene overzetting voor zich te hebben, en door 't welk de levendigheid der voordragt nog aanmerkelijk had kunnen winnen. Druk en papier zijn goed; de correctie laat hier en daar nog wel iets te wenschen over.
De platen, een zeer belangrijk gedeelte van dit werk, zijn fraai, helder, krachtig; de kleuren levendig en de gansche bewerking loffelijk. De prijs is matig, wanneer men 't in ons land zoo gering debiet in aanmerking neemt. Dat de verdere uitvoering een gelijken lof zal verdienen, verwachten wij op grond van de bekende goede trouw der Uitgevers en van hun gegeven woord.

Geographisch-chronometrische beschouwingen van Benedictus Heull. Uit het Hoogduitsch, en met aanmerkingen verrijkt, door M.S. Polak, Litt. Hum. Doct. Met lithographische afbeeldingen. Te Amsterdam, bij J.M.E. Meijer. 1852. In gr. 8vo. 72 bl. f 1-:

Deze beschouwingen zijn allen op de bekende waarheid gegrond, dat de uurtelling, als uitgaande van het culmineren der zon voor iedere afzonderlijke plaats, niet iets volstrekts, maar iets betrekkelijks is. Dat wil zeggen: als 't hier middag is, dan is 't geen middag te Weenen, te Batavia, te New-York en elders. Slechts de plaatsen onder denzelfden meridiaan hebben den middag, en elk ander uur van het etmaal; te gelijk. Daarop steunt de zamenstelling van een veel-plaatselijk (polytopisch) uurwerk, waarvan in dit boekske eene beschrijving wordt gegeven. Voorts leert het, op grond van diezelfde waarheid, dat het dwaasheid is van een spook-uur te spreken, vermits elke plaats haar eigen nachtuur heeft, zoodat de spoken door het tijdverschil, tusschen Amsterdam en Weenen b.v., onmogelijk op hunnen tijd zouden kunnen

{==326==} {>>pagina-aanduiding<<}
passen; en zoo nog 't een en ander van dien aard meer. Het werkje eindigt met een voorslag ten behoeve van de Israëliten, die - namelijk volgens den Schrijver, want de Vertaler vindt het middel wat kras - ‘volstrekt zoo moeijelijk en avontuurlijk niet is, als menigeen zich welligt voorstelt.’ De zaak is deze:
Voor Israëliten, te midden van Christenen levende, is het onderhouden van den Sabbath op Zaturdag een bezwaar, maar door het bovengemelde wiskundige grondbeginsel is dat bezwaar weg te nemen. Als men den aardbol in eene oostelijke rigting omreist, wint men op den ganschen togt eenen dag: men reist dan de zon in haren omloop een vollen dag te gemoet, zoodat men eindelijk reeds maandag telt, wanneer 't op de plaats van waar men afreisde nog Zondag is. Daarentegen, wanneer men den aardbol in eene westelijke rigting omreist, verliest men een vollen dag: het is dan eindelijk op de plaats der afreize reeds Zondag, wanneer men zelf nog op den Zaturdag is. Dien ten gevolge kunnen de Israëliten in waarheid den Sabbath houden naar de instelling van mozes, en dien toch met een goed geweten op den Zondag overbrengen, door eenvoudig in de westelijke rigting eene reis rondom de wereld te doen!!! Aan jeugdige Israëliten wordt daarbij aanbevolen, van dat togtje ook voor handel, industrie of handwerk partij te trekken.
Wij gelooven dat onze lezers met dit proefje voldaan zullen zijn en ons edelmoedig ontslaan van alle verdere beoordeeling van dit boekje, waarin wij, voor óns, nieuwe reden vonden om het geduld des papiers te bewonderen.

Het Vaandel. Tijdschrift voor Onderofficieren. Derde Jaargang. Te Delft, bij W.N.C. Roldanus. 1853. Prijs per Jaargang f 3-60.

Dit Tijdschrift, waarvan reeds twee Jaargangen, elk van twaalf maandelijksche nommers van vier-en-zestig bladzijden bestaan, is in vier hoofd-afdeelingen gesplitst: I. Tafereelen uit de krijgsgeschiedenis, voornamelijk die van Nederland en zijne Koloniën; II. Behandeling van dienstvakken; III. Voorbeelden van moed, tegenwoordigheid van geest en andere

{==327==} {>>pagina-aanduiding<<}
krijgsmansdeugden; IV. Verhalen, aneedoten, losse dichtstukjes en dergelijken. Onder de stukken in de twee eerste Jaargangen voorkomende verdienen bijzondere aandacht de Schets van den laatsten oorlog in Nederland (1830-1832); - Krijgsmans eer en pligt; - De krijg op Bali (1846-1849); - Twee jaren voor Bondjol; - De bestorming van Badajoz (1812); - De Bataafsche Republiek in 1799; - Het beleg van Zaatcha (1849): allen stukken voor den krijgsman rijk aan leering en onderhoudend en boeijend voor den gewonen lezer.
De derde Jaargang, waarin Ref. bijzonder belangrijk en algemeen lezenswaardig acht De kostbare overwinning (Gibraltar): eene krijgskundige schets van de belegeringen dier vesting, in den loop van een tiental eeuwen, en 't Iets over den trapswijzen vooruitgang der krijgskunst, opgehelderd door een voorbeeld uit onze Koloniale geschiedenis (W.I. Compagnie) beantwoordt niet alleen aan den reeds verworven lof van het werk; maar doet verwachten dat het in belangrijkheid en aangename verscheidenheid op den duur nog vermeerderen, althans niet verminderen zal. De beste waarborgen daarvoor vindt men in de naamlijst der Heeren die zich nu openlijk als bijdragende tot den inhoud hebben bekend gemaakt. Zij bevat ruim dertig namen, en 't is genoeg te zeggen dat zich daarbij ook die bevinden van den Hoogleeraar bosscha, van den Luitenant-Kolonel van swieten, en van den Majoor knoop: - een Militair Tijdschrift waaraan zulke mannen de hand leenen kan niet anders dan goed en doelmatig zijn.
Ofschoon 't minder gebruikelijk is Tijdschriften aan te kondigen heeft Ref. toch gemeend voor de vermelding van dit, om de degelijkheid van den inhoud en de bijzondere nuttigheid voor den krijgsmansstand, een plaatsje te mogen verzoeken, en hij maakt er nu gebruik van om 't werk eenigzins te doen kennen en aan te bevelen; terwijl hij zich voorbehoudt om, in zoo ver daartoe reden zal bestaan, nu en dan een kritischen blik te werpen op de stukken die verder tot den inhoud zullen worden bijgedragen.
z.

Beproevingen der vrouw. Verhalen en schetsen uit het dagelijksch leven. Door F.S. Arthur. Te Amsterdam, bij J. van der

{==328==} {>>pagina-aanduiding<<}
Hey en Zoon. 1852. In gr. 8vo., in verguld gestempelden band. VI en 208 bl. f 2-20.

Wij geven den Schrijver van dit uitwendig fraaije werk gaarne de getuigenis, dat hij zich geene andere dan goede oogmerken heeft voorgesteld. - ‘De titel van dit boek’ - zegt hij - ‘geeft genoegzaam het doel er van te kennen. De verhalen, die het bevat, zijn hoofdzakelijk geschreven met oogmerk om voor de vrouw, in verschillende beproevingen, waaraan haar leven is blootgesteld, sympathie en eerbied op te wekken, zoowel bij ons geslacht als bij het hare. Wij zijn doorgaans te veel met ons zelven ingenomen bij al wat ons aangaat, onze behoeften, onze bekommeringen, ons lijden, om ook anderen die aandacht te schenken, welke zij verdienen. Het is daarom de taak van hen, die verdichte verhalen schrijven, om die verpligtingen te herinneren, door ons zoodanige beelden, levende beelden uit de ons omringende wereld voor te stellen, waarin wij niet alleen de uitwerking onzer daden op anderen, maar ook de betrekking van anderen tot de maatschappij voor oogen hebben, en waaruit wij alzoo kunnen leeren belang te stellen in de beproevingen en de kwellingen, die anderen te verduren hebben; alzoo te lijden met de lijdenden, te treuren met de bedroefden. Het is nuttig voor ons, somwijlen ons zelven uit het oog te verliezen, om aan anderen te denken en warme belangstelling te gevoelen voor al wat hen aangaat.’ - Wij gelooven, dat de Schrijver dit doel nergens heeft voorbijgezien. Onze lezers vinden in dezen bundel een negental verhalen. Wij kunnen er oorspronkelijkheid noch kracht van vinding, verrassende situatiën noch nieuwe gedachten aan toeschrijven, doch mogen den Schrijver ook den lof niet onthouden, dat hij los en gemakkelijk vertelt. Zijne hoofdverdienste is deze, dat hij zijne lezeressen in de liefde tot het ware, schoone en goede tracht te versterken, haar voorstellende hoe de vrouw door beproeving gelouterd en geheiligd wordt.

Ravenscliffe. Uit het Engelsch, van de Schrijfster van: ‘Emilia Wyndham’, enz. II Deelen. Te Amsterdam, bij

{==329==} {>>pagina-aanduiding<<}
de Wed. L. van Hulst en Zoon. 1852. Met titels en vignet in steendruk. In gr. 8vo. 719 bl. f 7-50.

De voortreffelijke Schrijfster handhaaft door dezen roman ten volle den roem, dien zij zich, ook ten onzent, in dit vak van letterkunde heeft verworven. Ofschoon ook hier geen ingewikkelde knoop ten grondslag ligt van het verhaal, weet zij nogtans, vooral door juiste en afwisselende karakterteekening, de aandacht tot aan het einde toe levendig te houden. Zij doet dat hier in weerwil van een paar teleurstellingen voor de lezers, die, ofschoon zij weten dat het maar eene verdichte geschiedenis zij, toch zoo gaarne een gelukkig lot gunnen aan degenen die zij hebben lief gekregen en aan ramp en leed hebben ter prooije gezien. Wij doelen op eleonora en edwin, doch willen overigens door mededeeling van den afloop de verrassing niet benemen aan hen die dezen roman nog niet gelezen hebben, en daartoe door onze aanbeveling worden uitgelokt.
Randal, de hoofdpersoon, is met breede en uitvoerige trekken geschilderd. In zijne sombere hardheid wekt hij afkeer; maar die afkeer wordt getemperd door de herinnering, dat hij een diep beklag verdient wegens de twee gebeurtenissen, die zijn leven verbitterden; zijn afkeer van priest is in ons oog niet genoeg gemotiveerd. De tooneelen in Ierland behelzen maar al te zeer waarheid, en hetgeen er van de Katholijke geestelijkheid in dat land voorkomt, is insgelijks niet uit de lucht gegrepen; ten minste de sluwheid van het Jezuïtisme wordt in sullivan naar het leven voorgesteld.
De stijl is, gelijk die der overige romans van onze bekwame Schrijfster, onderhoudend, en hare beschrijving van voorvallen en natuurtafereelen levendig. Ook de vertaling verdient in het algemeen den lof van zich aangenaam te laten lezen; doch over hare getrouwheid kunnen wij niet oordeelen, daar wij 't oorspronkelijke niet onder de oogen hebben gehad. Enkele stijfheden had de overzetter ligt kunnen vermijden. Zoo spreken vader en zoon bij ons elkander nooit aan als ‘mijnheer’; en al staat dat te regt zoo in het Engelsch, de Vertaler had dat behooren te veranderen: een roman is geen thema, die men letterlijk moet overbrengen. Zoo staat er in een gesprek: ‘ik weet dat snippen naar uw' smaak zijn’ (D. I,

{==330==} {>>pagina-aanduiding<<}
bladz. 143), waarvoor wij liever zouden lezen: ‘ik weet dat gij veel van snippen houdt.’ - Meesterlijk is daar in Mevrouw warncliffe de vrouw geteekend, die geene hoogere wenschen, behoeften, gewaarwordingen of denkbeelden kent, dan die der stoffelijke wereld. - D. I, bladz. 208 wordt eene klok ‘eene ijzeren roepstem’ genoemd; dit zal wel metalen moeten wezen; ten minste wij kennen geene ijzeren klokken. D. II, bladz. 22 wordt gesproken van een klokkenspel, dat daar zeker eene misstelling is; en de naam der herberg op de volgende bladzijde: Wharncliffe Arms, had vertaald moeten worden door het wapen van Wharncliffe. - Doch deze kleinigheden verminderen niets aan onze welgemeende aanbeveling van dit uitmuntend geschreven verhaal.




De strijd onzer dagen, of de magt der vooroordeelen. Een verhaal uit den tegenwoordigen tijd, door Lord B...Vertaald uit het Engelsch door  A.G. Bruinses.II Deelen. Te Sneek, bij van Druten en Bleeker. 1852. In gr. 8vo. 638 bl. f 6-25.

Bij de aankondiging van dezen degelijken roman, voor zoo veel dit van romans gezegd kan worden, waarschuwen wij vooraf tegen de meening, als of er een schets in ware geleverd van de zeden en den maatschappelijken staat der bevolking van Engeland in het algemeen. De Schrijver schijnt aan bestaande persoonlijkheden eene algemeene toepassing te geven. Het verhaal betreft de opvoeding van een later, onder de leiding van eenen armen, sober betaalden geestelijke der heerschende Kerk in Engeland, tot schilder gevormden knaap, en zijn omgang met de dochter van een armen wever, die gezegd wordt uit Fransche ouders gesproten te zijn. Die knaap is het wettig kind uit den geheimen echt van een zeer aanzienlijken, rijken erfgenaam van adellijken bloede met de nederige zuster van dien geestelijke; welk huwelijk door den naasten bloedverwant des mans, na het verdonkeren der huwelijks-akte en van die der geboorte van den zoon onecht verklaard wordt, met het doel om zich van de erfenis meester te maken. De verstooten weduwe volgde weldra haren echtgenoot in het graf, en de broeder der weduwe was de eenige die zich het weesje aantrok. Zonderling genoeg weet de arme wever,

{==331==} {>>pagina-aanduiding<<}
door zijne vrouw, van die verduistering van belangrijke akten, door haren vader als koster der parochie-kerk gepleegd; doch hij weet niet, dat het meermalen in zijne behoeftige woning spelende kind der zuster van den parochie-geestelijke de beroofde is. De knaap en het meisje, beide met voortreffelijke hoedanigheden toegerust, groeijen in onschuld en vertrouwelijkheid op: en de laatste ziet als maagd met diepe smart den jongeling zijn vaderland verlaten, om in Italië de Natuur en de groote meesters te bestudeeren en zich tot schilder te vormen. - Daar wordt hij door aanzienlijke familiën gevierd; doch bij den terugkeer in het vaderland ondervindt hij te Londen als schilder te worden geduld; maar hoe hij overigens door personen van afkomst op een afstand wordt gehouden. Na lang zoeken vindt hij de vriendin zijner jeugd terug, maar in diepe armoede. In den voornamen kring voor welken hij schildert is eene rijke en jeugdige erfgename, wier schoonheid en manieren hem betooveren, en die er eene eer in stelt hem onder hare aanbidders te tellen. Die erfgename is de persone op welke het aan den schilder onthouden vermogen moet vervallen, bij den dood harer tante, en die tante is de echtgenoote van den eigenaar van een landgoed, op 't welk de schilder tijdelijk gastvrijheid geniet. - De oude wever door gewetensangst gedreven, komt met zijne dochter op een dorp de papieren zoeken, die daar verborgen zijn, en dat juist in den omtrek van dat landgoed ligt, in welks nabijheid ook de oude geestelijke thans zijn leven slijt. - Intusschen doet de klimmende genegenheid van de rijke erfgename voor den kunstenaar het gerucht ontstaan, dat hij is van onechte geboorte, en nu in weerwil van zijne vurige liefde verstoot hem de behaagzieke onstandvastige dame; terwijl de arme weversdochters, die hare innige liefde voor den vriend harer jeugd verbergt, alle gevaren trotseert, om de gezochte huwelijks- en geboorte-akten magtig te
worden; weinig denkende, dat later die trouw haar op 't heerlijkst zal worden beloond.
Het is opmerkelijk dat in dit verhaal al de karakters van personen tot de hoogere standen behoorende, in een zoo ongunstig licht worden geplaatst: er is geen misdrijf dat hun niet wordt toegedicht; de landelijken adel, zoo wel als die uit de hoofdstad, beider zeden, opvoeding en denkwijze over de maatschappelijke vraagstukken van den dag worden hatelijk

{==332==} {>>pagina-aanduiding<<}
afgeschilderd; maar geheel anders is 't met de deugden, begrippen en zeden der arbeidende klassen, die allen in 't heerlijkste licht worden geplaatst. Volgens de hier verkondigde leer zijn de armoede en mindere zedelijkheid dier arbeidende klassen, gevolgen van den bedorven maatschappelijken toestand, en het gewetenloos gedrag der aanzienlijken. Zoo ligt de slechtheid der dienstboden van de hoogere standen hierin, dat zij zich vormen naar het voorbeeld, hetwelk zij dagelijks voor oogen hebben. Ref. wil wel erkennen, dat onderscheidene staatkundige en zedekundige vraagstukken hier in derzelver uitkomsten met klem van stijl en bondige redenen worden behandeld; maar dat is niet genoeg. Als roman beschouwd is het werk belangwekkend; maar om zijne Socialistische strekking is het te misprijzen.
m.
m.v.

Hero, geschiedkundig romantisch verhaal, uit den tachtigjarigen strijd tegen Spanje; door  M. van der Slooten.II Deelen. Te Amsterdam, bij J.M.E. Meijer. 1851. In gr. 8vo. 636 bl. f 6-40.

Het is opmerkelijk dat enkele plekken op den aardbodem uitsluitend bestemd schijnen om geen langdurigen vrede aan de bewoners te gunnen. Daartoe draagt hunne ligging veel bij, die aanhoudend met andere landen in aanraking brengt en daardoor ligt aanleiding geeft tot vriend- maar ook tot vijandschap. Ons Vaderland behoort tot die plekjes, en zoo het niet eenig is behoort het toch zeker tot de zeldzaamheden, dat zulk een stipje gronds een strijd van tachtig jaren met een toen verbazend magtig rijk heeft volgehouden en glorierijk ten einde gebragt. Welke ongelukkige gevolgen langdurige oorlogen na zich slepen, behoeft men niet te schetsen; welke rampzalige gevolgen zij hebben, als de godsdienst in den strijd wordt gemengd, ziet men in dezen geschiedkundigen roman met eenvoudige, maar krachtige trekken afgeschilderd.
De held van het verhaal is hero, de pleegzoon van filip wolferts, en zoon van diens overledene zuster. De jonge hero, ofschoon met goeden uitslag in de wapenfabriek van zijn oom werkzaam, voelt andere neigingen in zich ontstaan, en het toeval brengt hem in het geleide van den Graaf van

{==333==} {>>pagina-aanduiding<<}
hoorn. Op diens reis naar Brussel neemt hero zijn intrek bij daels, een boezemvriend van zijnen pleegvader, en vroeger de minnaar van zijne moeder; hij vindt er in den zoon van daels, den jongen paulus, een boezemvriend, en geraakt met de dochter van daels, de bevallige annette, in betrekkingen van liefde. Daels, om braafheid en vroomheid geacht en bemind, en bekend als een getrouw en geloovig aanhanger der Roomsche Kerk, leeft tevreden en stil met zijne dochter. Een duivel in menschengedaante, ferdinand trébuchet, misgunt hem die rust en bovenal zijn rijkdom; hij tracht eerst een huwelijk van zijnen zoon met annette tot stand te brengen, maar dat niet gelukkende, grijpt hij een zekerder middel aan om het vermogen van daels magtig te worden en zijne eigen verloopen zaken te herstellen. Hij sluit een verbond met de handlangers der Inquisitie, doet daels overal, tot in zijne huiskamer bespieden, en het gelukt hem een woord van verdraagzaamheid te ontlokken en annette tot onbedachte nieuwsgierigheid te verleiden. Daels wordt onder het afschuwelijkste en verschrikkelijkste lijden doodgemarteld; doch annette door haren biechtvader gered, die intusschen eveneens, om zijne verdraagzame beginselen, van zijn ambt wordt ontzet, na in de heilige bediening grijs en door allen bemind en geëerd te zijn geworden.
Hero heeft inmiddels een leven vol afwisseling, hij is beurtelings gevangen en vrij, maar altijd door lagen en listen omringd, die hem gelegd worden, omdat hij de minnaar is van annette en daardoor kans heeft op het vermogen van daels. Paulus, diens zoon, reist als schilder, maar ontkomt, zelfs ver van het vaderland verwijderd, de rondom hem gespannen netten niet. Hero tot den brandstapel verwezen ontkomt. Zoo bevat dit verhaal verschillende feiten, uit den tijd toen vargas de uitvoerende magt van alba was en in den Raad der beroerten voorzat. Van welken aard die Raad van beroerten was kan men uit deze regelen opmaken: ‘Talloos waren de kunstgrepen, door huttin en lopez, - de vertrouwelingen van de vargas, - geholpen door den rooderoê grovels en eenige anderen, in het werk gesteld, om eenvoudige menschen in hunne strikken te lokken, wanneer hun vermogen dien fielten in de oogen blonk. Wie in hunne handen viel was verloren. Wie voor den Raad der beroerten gedaagd werd, kon zich ter dood bereiden; hij mogt op geene gereg-
{==334==} {>>pagina-aanduiding<<}
tigheid meer hopen; alle weldaden der maatschappij en der wetten hielden voor hem op; geene privilegiën, geene verkregene regten, hoe heilig ook, golden voor deze regtbank; van hare uitspraken viel geen hooger beroep, geene herziening; hare oordeelen waren even onherroepelijk als willekeurig.’
Den gruwzamen trébuchet, die eindelijk besloten heeft den zoon van daels met eigen hand te vermoorden, wordt door zijne bondgenooten, op het oogenblik, dat hij de daad wil volbrengen, met een dolksteek het leven benomen. De handlangers van de vargas hadden hem slechts gebruikt als een middel om hun doel, de schatten van daels, te bereiken.
Het verhaal eindigt met de vereeniging van hero en annette en van paulus daels met de zuster van zijnen vriend réné de calvard. De goede, trouwe herder, Pater clement overhandigt, na het huwelijk, aan hero een kistje, waarin de bruidschat van annette en geschriften besloten zijn betreffende de afkomst van hero, die blijkt een zoon te zijn van den Graaf van hoorn, ontsproten uit diens geheim huwelijk met emma wolferts.
Deze geschiedkundige roman is met talent geschreven; de karakters zijn goed volgehouden en de tooneelen afwisselend, natuurlijk en met gevoel geschetst. Men legt het boek neder wèl voldaan over den Schrijver, maar met een weemoedig gevoel over de waarheid van des Heilands woorden: ‘Ik breng u niet den vrede, maar het zwaard.’
Druk, papier, stijl en correctie verdienen lof; doch de titelvignetten zijn beneden het middelmatige; daartoe behoeft men op 't eene slechts het bovenlijf van annette en op het andere de beenen van paulus en de berispelijke teekening van den bliksemstraal te zien.
l.h.v.

De oude eikenhouten Kist. Uit het Engelsch van  G.P.R. James,Schrijver van: ‘De Houtvester, De valsche Wissel’, enz. II Deelen. Te Amsterdam, bij de Wed. L. van Hulst en Zoon. 1851. In gr. 8vo. 708 bl. f 6-90.

James beweegt zich meestal op het terrein der testamenten en processen; voorzeker een vruchtbaar veld voor den romanschrijver. Wij vinden hier een dier gevallen, welke het regt van eerstgeboorte in Engeland zoo menigvuldig oplevert, en die zoo vruchtbaar zijn in jalousie, wrok, afgunst en twist

{==335==} {>>pagina-aanduiding<<}
tusschen de naaste bloedverwanten. Sir john is de erfgenaam van de titels en het grootste gedeelte van de bezittingen zijns vaders; william en dick zijn zijne jongere broeders, van welke de eerste vol afgunst, de tweede een braaf geestelijke is. Sir john heeft geene kinderen; william heeft eene dochter en eenen zoon; dick slechts een zoon. Ten gevolge van deze nakomelingschap hoopt william haldimand (de familienaam) in het bezit van de titels en goederen van Sir john te geraken. Williams dochter wordt versmaad en treedt in het huwelijk met een zeer braaf man, die echter, ten gevolge van de intrigues van william, broodeloos wordt en genoodzaakt om zijne fortuin te zoeken; hun eenigst kind leggen zij als vondelinge bij Sir john, die het opneemt en als het zijne beschouwt. Deze omstandigheid dwarsboomt nog meer de hoop van william, zoodat hij het testament van Sir john, waarbij men geloofde dat zijne vooruitzigten geheel werden ter zijde gesteld, poogt magtig te worden. Tot het uitvoeren van zijne heillooze plannen gebruikt hij zijnen knecht hush, die nog grooter schelm is dan zijn meester. De zoon van dick, van william, en de pleegdochter, benevens haar ware vader, worden vervolgens de hoofdpersonen van het zeer onderhoudend geschreven verhaal. De karakters zijn tot het einde goed volgehouden en munten soms boven vele der karakterschetsen van james uit. De zaak van het testament in den eikenhouten kist is nog al tamelijk waarschijnlijk en verkeert niet in een langdurig proces, maar eindigt met een gevecht op leven en dood, dat het groote voordeel heeft van de ontknooping niet te rekken. Het werk is der lezing allezins
waardig; de vertaling is vloeijend en de correctie zeer naauwkeurig. Druk en papier zijn goed, maar de titelvignetten zijn beneden het middelmatige.
Aan leesgezelschappen vooral kunnen wij het werk aanbevelen.
l.h.v.

De Geschiedenis van het Vaderland, aan kleine kinderen verhaald. Een leesboekje voor de hoogste afdeeling der laagste klasse eener lagere school. Door  J.J.J. Snellebrand. 1e en 2e Stukje. Te Amsterdam, bij J.C. Spijker, Az. 1851. In kl. 8vo. 176 bl., te zamen f :-85.

Ref. is geen vriend van leesboekjes over de geschiedenis

{==336==} {>>pagina-aanduiding<<}
voor kleine kinderen; maar hij vindt anders dit werkje in een zeer goeden stijl voor de bedoelde leerlingen geschreven. De Grafelijke regering is wel wat breedvoerig behandeld, maar èn uit deze èn uit de nieuwere geschiedenis zijn de behandelde gebeurtenissen goed gekozen en bevattelijk voorgesteld.
Waar twisten voorkomen, houdt de S. zich onzijdig, hetwelk in een werkje als dit niet is af te keuren. Op eene school, bij Ref. bekend, wordt het met veel genoegen gebruikt. Hij beveelt 't evenwel nog sterker aan als een uitmuntende handleiding hoe de geschiedenis aan kinderen moet verteld worden, dan wel als een leesboekje. Jonge onderwijzers en kweekelingen tot het onderwijs geeft hij den raad het zich aan te schaffen en er hun voordeel meê te doen.

Kinder-Courant. Met platen en vignetten. Deel I. Blad 1-26. Te 's Gravenhage, bij K. Fuhri. 1852. f 3-90 per jaar.

Men heeft ons het eerste halfjaar van dit weekblad voor de vaderlandsche jeugd ter beoordeeling gezonden, en het verheugt ons deze onderneming met de ruimste lofspraak te kunnen aanbevelen. De naam - naar ons gevoelen minder gepast - weêrhoude niemand deze Courant tot vermaak zijner kinderen te bestellen; want het nieuws, waaraan de naam onwillekeurig doet denken, bepaalt zich tot kleine bijzonderheden, die in de kinderwereld te huis behooren. Voornamelijk bestaat de inhoud uit historische herinneringen, mengelingen in proza en poëzij, en vooral uit ‘vermakelijkheden’: legkaarten om uit te snijden, schaduwbeelden om te knippen, kunststukjes, charaden, rekenkundige opgaven, en wat dies meer zij. De Prospectus beloofde ook het een en ander over verschijnselen in het planten- en dierenrijk, of aan den sterrenhemel, naarmate zich dit een of ander bij de verschijning der nommers opdoet. Wij bevelen dit, nog bijna niet bedachte gedeelte van het plan met nadruk in de aandacht der Redactie; gelijk ook het beschrijven, naar der kinderen vatbaarheid, van de voornaamste kunsten en handwerken.
Bij elk vel van vier bladzijden in folio wordt eene plaat gevoegd om te kleuren of na te teekenen, of tot eenig ander leerzaam einde. De aanleg en uitvoering van het geheel dragen onze volle goedkeuring weg, en de kosten zijn zoo gering, dat elk huisgezin zich dit aangename en nuttige weekblad gemakkelijk kan aanschaffen: één enkel stuk speelgoed kost ligt zoo veel als een geheele Jaargang van deze courant.
Wij wenschen verdienden bijval aan deze onderneming. De Redactie en de Uitgever beiden hebben eer van hun werk; doch de eerste zij behoedzaam tegen meer zulke onkinderlijkheden als wij er eene vonden in No. 19, waar jan beter had gedaan met den schouwburg te verlaten in de ‘pausering.’ - Doch is 't niet reeds eene lofspraak, wanneer in 104 bladzijden slechts één eigenlijke vlek gevonden wordt?





{==337==} {>>pagina-aanduiding<<}

Boekbeschouwing.

De onfeilbaarheid der Apostelen. Een onderzoek naar den laatsten en diepsten grond van het Christelijk geloof. Door  D. Koorders.Te Utrecht, bij van Heyningen en Post Uiterweer. 1852. In gr. 8vo. 65 bl. f :-55.

Wij betwisten den Heer koorders, ofschoon hij, zoo veel wij weten, geen letterkundigen rang bezit of kerkelijke waardigheid bekleedt, de bevoegdheid niet om zich te mengen in den godgeleerden strijd onzer dagen, daar dit geschrift van zijne onbetwistbare bekwaamheid getuigt om mede te spreken en de pen te voeren. Maar juist omdat wij voor zijne niet gewone talenten en niet geringe oefening het oog niet gesloten houden, betreuren wij het, dat hij op jeugdigen leeftijd en - waarom het verzwegen? - met jeugdigen overmoed, onbedacht zich geworpen heeft in dien heeten strijd. Wij keuren het in hem af, dat hij zich een hoogen toon heeft aangematigd, die te naauwer nood verdragelijk is in mannen van veeljarige ervaring en gevestigden naam, en zich veroorlooft beslissend te oordeelen over onderwerpen, zoo uiterst gewigtig als het hier besprokene. Gevaarlijk achten wij zulk een voorbeeld voor onze Akademische jongelingschap, die nog verkeert in het tijdperk van ontwikkeling en onderzoek, en ongaarne zouden wij meer zulke stemmen vernemen, als er hier eene gehoord wordt. Dit neemt echter niet weg, dat wij zijn geschrift met belangstelling gelezen hebben en daaraan den lof niet onthouden mogen, waarop het aanspraak heeft. Voor zijne rekening laten wij het vonnis, door hem uitgesproken over de zoogenaamde Groninger school, al is daarin misschien veel waars gezegd. Maar het komt ons voor, dat hij de redenering van Dr. doedes in zijne Drie Brieven, voor zoo veel de onfeilbaarheid der Apostelen betreft, scherpzinnig ontleed en hare onhoudbaarheid bewezen heeft; dat hij evenzeer overtuigend heeft aangewezen, dat er aan geene volstrekte feilloosheid, zoo als de Groninger rigting scheen toe te

{==338==} {>>pagina-aanduiding<<}
kennen, gedacht moet worden; en dat vooral zijne verklaring der beloften van jezus omtrent de zending van den Heiligen Geest, ons bij johannes bewaard gebleven, zich in menig opzigt aanbeveelt. Volkomen juist achten wij ook zijne opmerking, dat er groot verschil bestaat tusschen den Heiligen Geest, objectief beschouwd, en den Heiligen Geest, zoo als hij woonde in de Apostelen en nog woont in den opregten Christen. Aan den eersten kan geene onfeilbaarheid ontzegd; aan den laatsten kan zij niet in volstrekten zin toegekend worden. Alleen aan feilloosheid in de hoofdzaak kan er, volgens hem, gedacht worden bij de Apostelen. Dat God onze Vader is, dat ons geheele leven dus in kinderlijke liefde aan Zijne verheerlijking geheiligd moet wezen, erkennen wij, zegt hij, voorgelicht door den Bijbel, ‘omdat zijne uitspraken weêrklank vinden in ons gemoed.’ Als nu echter geheel zijn Christendom zich hierin schijnt op te lossen, dan aarzelen wij niet alleen om met hem in te stemmen, maar treden zelfs, zoo lang het ons niet duidelijker blijkt wat hij aangaande den christus Gods gelooft, voor een zoo bodemloos subjecticisme terug, dat den geschiedkundigen grondslag des Christendoms minacht en gevaar loopt nubem pro Junone te omhelzen. In waarheid, de hoofdzaak des Christendoms, waarop het boven alles aankomt, laat zich in zoo weinige woorden niet zamenvatten, tenzij er meer gezegd worde over hetgeen daarmede onafscheidelijk zamenhangt. De gemeente heeft regt om te vernemen, wat er bij de erkenning van deze hoofdzaak overblijft van haar Christelijk geloof, haar geloof in christus. En zoo weinig wij den Heer koorders op zijnen leeftijd durven aanmoedigen om voort te gaan met schrijven, zoo zeer wenschen wij om zijnentwil, dat hij zich spoedig nader verklare en de resultaten van zijn onderzoek, zoo
mogelijk, plaatse in een meer bevredigend licht. Of is misschien mede op hem toepasselijk, wat hij bl. 5 getuigt aangaande de Groninger rigting: ‘in het bestrijden van het verouderde was ze veelal gelukkiger, dan in de ontwikkeling van het nieuwe’? Wij zouden 't bijkans gelooven.




Het Jaarfeest van den dood van  Jezus.Stichtelijke lektuur op den goeden Vrijdag. Door  J. Brave,Predikant te Amsterdam.

{==339==} {>>pagina-aanduiding<<}
Vierde, vermeerderde druk. Te Amsterdam, bij C.J. Borleffs. 1852. In gr. 8vo. 58 bl. f :-50.

Vóór meer dan twintig jaren gaf de Eerw. brave dit kleine geschrift het eerst uit, en thans ziet daarvan de vierde druk het licht. Hieruit blijkt, deels, dat het gunstig ontvangen is en bij velen ingang gevonden heeft, deels, dat de aanvrage nog altijd blijft voortduren. En kan ons het eerste niet bevreemden, als wij letten op den Evangelischen inhoud en behagelijken vorm, het andere laat zich verklaren uit de, in ons Vaderland, Gode zij dank! sterk toegenomen belangstelling in den goeden Vrijdag. Wij aarzelen dan ook niet, het lieve boekje bij vernieuwing aan allen aan te bevelen, die zulke stichtelijke lectuur begeeren, als ons hier wordt aangeboden. Er heerscht daarin een aangename, opgewekte toon, die tot het harte spreekt. Vrij van alle dogmatisme, staat hier het Evangelie der genade, het kruis der verzoening, de Gekruisigde-zelf als de kracht Gods en de wijsheid Gods, op den helderen voorgrond. En niemand, die Hem lief heeft en in Hem zijne zaligheid zoekt, zal dit geschrift, zoo wij vertrouwen, uit de hand leggen, zonder den Schrijver te danken voor den arbeid, daaraan besteed.
De uitdrukking, op den titel gebezigd: vermeerderde druk, heeft voornamelijk betrekking op het stukje: Aan den avond van den feestdag in den huiselijken kring, dat er in deze uitgave is bijgevoegd.

Is het niet beter Protestant dan Roomsch te zijn? Een weerklank op de vraag: Waarom moet men Katholijk en niet Protestant zijn? Om twee redenen. Te 's Hage, bij H.C. Susan, CHz. 1852. In 8vo. 32 bl. f :-10.

Waarom moet men Katholijk en niet Protestant zijn? Om twee redenen. Onder dezen titel is in 1845 te Rotterdam, bij r. willemssen, een boekje uitgekomen, dat ten vorigen jare overal in de straten van diezelfde stad door Joden is uitgevent. De Schrijver zegt, zonder echter zijnen naam te noemen, dat hij eerst Protestant is geweest, en geeft hoofdzakelijk twee redenen op, waarom hij het Protestantismus verlaten heeft, t.w.:

{==340==} {>>pagina-aanduiding<<}
1o. de goddeloosheid der leeringen van het Protestantismus en derzelver onderlinge tegenstrijdigheid; 2o. de heiligheid der leeringen van de Katholieke Kerk en derzelver algemeene overeenkomst, zoo onderling in alle landen, als met het geopenbaarde Woord Gods in de H. Schrift. Wij kennen dat boekje niet; maar, te oordeelen naar dit tegenschrift, dat daarvan eene doorloopende wederlegging behelst, moet het een schandelijk libel zijn, vol van smaadredenen en lasteringen. Men kan hier b.v. te weten komen, dat, als er voor een lid der gemeente in de Hervormde Kerk een gebed op den preêkstoel moet gedaan worden, er dadelijk de gulden bij moet liggen. Wij kunnen ons hieruit gemakkelijk verklaren, dat de wederlegging, die ons ter aankondiging is toegezonden, gansch niet malsch is uitgevallen. De toon, daarin aangeslagen, moest wel scherp en bitter zijn, nu men eenmaal meende, tegen zulk onwaardig geschrijf de stem te moeten verheffen. Er wordt hier echter tevens met kennis van zaken en duidelijk genoeg gesproken, ook voor den eenvoudigen lezer, en op geene beschuldiging of lastering, van welken aard ook, blijft de Schrijver het antwoord schuldig. Het boekje verdient daarom aanbeveling en is regt geschikt, om onkundigen de oogen te openen. Maar hiermede is niet gezegd dat wij zulke twistschriften in bescherming nemen en daarvan voor de zaak der waarheid vele goede vruchten verwachten. Hoogstens wordt daardoor, onzes inziens, hier of daar eenig kwaad gekeerd en het gevaar van misleiding, waar het dreigen mogt, afgewend. Aan populaire geschriften, waarin de Evangelische waarheid, tegenover de Roomsche dwalingen, eenvoudig, duidelijk, krachtig wordt uiteen gezet, zouden wij in den regel de voorkeur geven. De tijd is bovendien gekomen, dat wij, Protestanten, ons niet met het afweren der aanvallen, waaraan wij blootstaan, moeten vergenoegen, maar met het licht des Evangelies moeten voorwaarts dringen
in de gelederen der Roomschgezinden, om hun daarvoor de oogen te openen en van de duisternis der onwetendheid, waarin zij rondtasten, te verlossen. Dat eischt de eer van God en de liefde tot onze dwalende medemenschen en medechristenen. En daarvan mogen wij, onder den zegen van God, ons wat goeds beloven; vooral wanneer ons woord bekrachtigd wordt door onzen wandel, en het Evangelie van Gods genade ons zaak des harten gewor-
{==341==} {>>pagina-aanduiding<<}
den is. Zulk proselytisme, och! werd het welhaast onder Protestanten algemeen!

Beknopte geschiedkundige inleiding tot den Heidelbergschen Katechismus, ten dienste van hen, die de prediking over den Katechismus bijwonen. Te Groningen, bij P. van Zweeden. 1853. In gr. 8vo. 23 bl. f :-25.

Wij zijn meer ingenomen met het denkbeeld, dat de ongenoemde Schrijver van dit stukje heeft zoeken te verwezenlijken, dan met de wijze van uitvoering zelve. De gemeente heeft, onzes inziens, wel behoefte aan eenig onderrigt omtrent den oorsprong en de waarde van het Catechetisch leerboek, dat in de Hervormde Kerk nog altijd bij het openbaar godsdienstig onderwijs ten grondslag ligt. Verreweg de meesten zijn daaromtrent te eenemale onkundig of schrijven aan dat leerboek een gezag toe, waarop het geene aanspraak maakt. Maar wil men hen beter onderrigten, dan moet dit, zoo wij meenen, uitvoeriger en grondiger geschieden, dan het hier geschiedt; dan moeten vooral ook de inhoud, de vorm, de strekking en het nut, daaraan verbonden, ter sprake komen; dan moet men meer tot de bijzonderheden afdalen, die daarin voorkomen, en de algemeene lofspraak, hoe waar en welverdiend ook, met deugdelijke bewijzen staven. Oppervlakkiger opstel, dan dit, is er over zulk een onderwerp wel niet te vervaardigen. Behoudens dit hoofdgebrek kunnen wij het echter met vrijmoedigheid aanbevelen, en wij hebben er dan ook overigens geene aanmerkingen op te maken. Alleen vinden wij op bl. 22 zeer onjuist gezegd, dat de namiddagkerken, ofschoon over het algemeen nog weinig gevuld, toch veel beter bezet zijn, dan vroeger het geval was. Van de zeventiende eeuw, vergeleken met de onze, moge dit op sommige plaatsen niet geheel bezijden de waarheid zijn; van de achttiende, die de tegenwoordige onmiddellijk voorafging, geldt het zeker niet. De getuigenis van de meer bejaarden onder ons, die te dezen opzigte betere dagen gekend hebben, is daarmede lijnregt in tegenspraak. En ofschoon wij weten, dat het vroeger niet alles goud was wat er blonk, toch begrijpen wij niet, hoe men bij mogelijkheid de tegenwoordige opkomst der gemeente in

{==342==} {>>pagina-aanduiding<<}
de namiddagbeurten een verschijnsel noemen kan, dat het bewijs oplevert van een langzamerhand opgewekt godsdienstig leven. Veeleer zouden wij hierin verbetering wenschen en daartoe krachtig opwekken. Voorwaar, indien de Catechismusprediking meer algemeen en getrouw werd bijgewoond, er zou meer heldere godsdienstige kennis der waarheid in de gemeente gevonden worden, en minder afwijking van de gezonde woorden Gods te betreuren zijn.
Om de verspreiding van dit stukje te bevorderen, is het bij getallen verkrijgbaar tegen minderen prijs.





Gebeden voor Zeelieden, door Dr.  E.B. Swalue,Predikant te Amsterdam. Ten voordeele van het Collegie Zeemanshoop, voor het aldaar op te rigten Zeemanshuis. Te Amsterdam, bij de Wed. G. van Hulst van Keulen. 1852. In kl. 8vo. 24 bl. f :-30; bij 20-tallen f :-25.

Wij haasten ons dit boeksken aan te kondigen en aan te bevelen, èn om den inhoud, èn om 't weldadig doel, als uitgegeven ten nutte van den zeeman en in 't belang van den zeemansstand. Men moet een zoon op den breeden oceaan hebben zwerven, verre uit het ouderlijk oog, dan drukt men dankbaar de hand van elk die het zijne bijdraagt om dien stand te verheffen en te heiligen! Men moet den matroos, ook dien van 't oorlogschip, in zijne catechisatie gehad hebben, om te weten dat de poging tot zijne verbetering niet altijd een ploegen op strand is.
De Heer swalue geeft hier een klein gebedenboek; zoo behoort het. Voor een lijvig boekdeel zou Janmaat bang worden. Het is noodig altijd en onafgebroken te bidden, maar een dik gebedenboek is niet te min voor velen iets verschrikkelijks. - Vooraf gaat hier jezus voorschrift omtrent het bidden: matth. vi: 6-15, en de beloften van jezus op 't gebed: matth. vii: 7-11; gevolgd door belangrijke uitspraken betrekkelijk het bidden. Daarop volgen veertien gebeden: ‘Gebed voor de uitreis; morgen- en avondgebed; gebed voor en na het eten; gebed voor en na de godsdienstoefening of bijbellezing; gebed na eenen storm; gebed voor men aan wal gaat; gebed in ziekte; en bij de herstelling; gebed voor en

{==343==} {>>pagina-aanduiding<<}
na den slag; gebed bij behouden terugkeer in het vaderland.’
De gebeden zijn eenvoudig en duidelijk; juist zoo als de zeeman ze bidden kan. De Schrijver heeft zich in den toestand der zeelieden zeer goed verplaatst. Zijne bekendheid met het zeemansleven blijkt ook dááruit, dat hij er geen gebed heeft bijgevoegd: ‘gedurende den storm.’ Men vindt die elders; maar te onregte. In den storm bidt de zeeman; maar zonder boek. Gelukkig wie dat altijd doet!
Wij bevelen onzen Reeders en Scheepsgezagvoerders dit boekje ter verspreiding aan.

h.
j.h.s.




Mozes (in leerredenen). Door  J. Steenmeijer,Predikant te Arnhem. Te Arnhem, bij Is. An. Nijhoff. 1852. In post 8vo. X en 172 bl. f 1-80.

‘Le style c'est l'homme’ en van het uiterlijke kan men tot het innerlijke besluiten. Wij vonden al aanstonds in dit boeksken den Schrijver der bekende brieven aan bartholo terug. De ouderdom heeft den genialen man in geenen deele veranderd; hij is nog altijd dezelfde. Wij weten niet of de jaren zijn kruin verzilverd hebben, maar dit zien we dat 't inwendig bij hem nog even jeugdig gesteld is als vroeger. Men leze de voorrede en beslisse of wij mistasten. Zijn luim althans is nog in vollen bloei: ongezocht en krachtig; misschien grijpt zij daardoor zoo diep in de ziel, en is daarom bij niet weinigen zoo veel uit zijne brieven nog in aandenken. Het was als of er weerhaken aan bevestigd waren, die rondom vastgrepen, doch zonder pijn te veroorzaken; of zij moesten op iets kwaads of verkeerds hebben geraakt. En werpt men het ouden lieden voor de voeten, dat zij verkleefd zijn aan 't geen hun gewoonte en tweede natuur is geworden, de jongeren immers zijn niet minder vasthoudend aan 't geen waarmede zij denken uit te steken of te schitteren, al zij 't niet anders dan verguldsel op vermolmd hout. Wij voor ons raden den kweekelingen tot de Heilige dienst die brieven aan bartholo, in de Godgeleerde Bijdragen vóór twintig jaren opgenomen, te lezen, en ter harte te nemen den dubbelen raad, dien steenmeijer hier in de voorrede heeft gegeven. Het

{==344==} {>>pagina-aanduiding<<}
is maar waar wat cicero zeide, dat eene gezonde ziel een gezond ligchaam behoeft; en vooral de prediker heeft beide noodig om aan zijne roeping te beantwoorden. Wij deelen daarom ook in de overtuiging, dat hij beter en duurzamer voedsel vindt in de werken van cicero, demosthenes en plato, dan in de moderne romans. De eersten kunnen hem kracht geven, die nog op hooge jaren versterkt; de laatsten vullen slechts op met wind, die ras heeft uitgeraasd en dan enkel ledigheid achterlaat.
Steenmeijer, die, zoo als hij zegt, met vele ‘koude en doode letteren wilde teekenen op het blad’, gevoelde behoefte, ‘om bij het ontleven [eene vreemde uitdrukking, zoo als hij er meer heeft] iets nog (al ware het eene kleinigheid) achter te laten, opdat de geheugenis van zijn naam en werk niet te spoedig wegsterve bij zijne vrienden en bekenden; inzonderheid niet bij de gemeente van Arnhem, in wier midden hij meer dan vier-en-twintig jaren als leeraar heeft gediend.’ - Gelukkig wie bij levenden lijve wat goeds heeft te vermaken aan zijne vrienden. Steenmeijer geeft zijnen Mozes in tien kerkelijke toespraken, die anderen, zegt hij, naar welgevallen preken of leerredenen kunnen noemen.
't Is een werk van vroegere jaren, waaraan de Schrijver toen waarde hechtte, en wij wenschen hem geluk, dat hij er zich-zelven niet in misleid heeft. Men vindt hier mozes in zijn leven en werken, en in zijne beginselen en uitingen des gemoeds.
De Schrijver heeft zijne scherp geteekende eigendommelijkheid, en men zou dus verkeerd doen wanneer men hem beoordeelde in vergelijking met anderen. Bij een prediker kunnen de gaven onmogelijk van derzelver bewaarplaats gescheiden worden. Vindt men ginds en elders prikkelenden wijn, hier ontmoet men verfrisschend water. Niet dat wij steenmeijers preken voor waterig houden; dat is er verre vandaan; maar wij vinden ze helder en doorschijnend als zuiver bronnat. Zij voeden het verstand en reinigen 't hart, en verfrisschen den geheelen mensch. Wel hadden we in het toepasselijk gedeelte wat meer warmte gewenscht; maar laat ons hooren hoe de Schrijver zich op dit punt verdedigt: ‘ik wacht ook’ - zegt hij - ‘de bedenking, dat de meeste dezer leerredenen, zoo niet alle, wat zeer mager en schraal zijn uit-
{==345==} {>>pagina-aanduiding<<}
gevallen. - Zeker, bij den rijkdom - neen, bij den overvloed - dien andere kerkredenaars in hunne opstellen weten neêr te leggen, zijn de mijne ontwijfelbaar ligt. Maar: rijken en armen ontmoeten elkander; de Heer heeft beiden gemaakt; en Hij gebruikt beiden tot Zijne oogmerken. Ook kan in zulke armoede wel iets opzettelijks zijn; als de ervaring ons heeft geleerd, dat het bevattingsvermogen eener gemengde Christenschaar minder heeft van de steenen watervaten op Kana's bruiloft, houdende elk twee of drie metriten; meer, van onze moderne reukfleschjes, die, zoo wat men er over en buiten stort, onnut ter aarde laten wegvloeijen.’
Deze toespraken hebben naar onze schatting eene groote verdienste daarin, dat zij kort zijn. Wij houden 't er voor, dat de gemeente duurzamer den indruk bewaart van een kort, dan van een lang en breed uitgewerkt stuk. Maar die kortheid heeft ook invloed gehad op 't formaat waarin deze bundel verschijnt. Steenmeijer laat er zich aldus over uit: ‘Het schijnt nu eenmaal, dat voor de uitgaaf van Leerredenen een betrekkelijk groot formaat stationair in gebruik is; zóó zeer, dat het afwijken van dezen regel, als bedenkelijke nieuwigheid, kan worden veroordeeld. Toch mogt ik hier wel terstond een enkelen noemen, die mij op andere wijze alreede is voorafgegaan, en wiens voorbeeld mij heeft verleid. Maar ik wil alleen voor mij zelven antwoorden. Met het oog op de kleinheid dezer opstellen kon ik onmogelijk van mij verkrijgen, die kinderkens in lang en breed gewaad openlijk te doen optreden; - mij dacht: de nederigheid der gave moest zich ook voor het oog nederig aanmelden. Toen de drukker van dit bundeltje mij allerlei bladvormen, ook de grootste, ter keuze voorlegde, toen werd mij bange bij het gezigt der laatste. - Hoe zou ik het kolossale schild van achilles durven bezigen tot een presenteerblad voor “tien luttele broodkoekjes?”’
Intusschen is het bundeltje nu allezins voor een plaatsje op het boekenrek in de huiskamer geschikt. Zoo bevallig als het uitziet met zijn vergulden rugstempel kan het voegzaam geplaatst worden naast de prachtige Holland en Aurora. Wij wenschen het daar; maar liever op de tafel, en nog liever in vele hoofden en harten. Dáár werke het, ‘wat de Heer wil, dat het werken zal.’





{==346==} {>>pagina-aanduiding<<}

Christelijke Redevoeringen van Dr.  W.E. Channing.Uit het Engelsch, door  J.J. Swiers,Predikant te Havelte. Tweede Stuk. Te Groningen, bij J.B. Wolters. 1852. In kl. 8vo. 255 bl. f 1-40.

Het eerste Stuk dezer Redevoeringen - ofschoon niet met die aanduiding uitgegeven - is in der tijd met wèlverdiende goedkeuring ontvangen en ook door ons (*) met lof aangekondigd. Ook het voor ons liggende tweede Stuk verdient ruime aanbeveling. Het is een helder, echt Evangelisch Christendom, dat er in ten grondslag ligt, en een edele gloed door welken de redenaar wordt verwarmd. De onderwerpen hebben niet alleen betrekking op het inzien in de Christelijke waarheid en het bevorderen van Christelijk leven in het algemeen, maar ten deele ook tot verschijnselen op het gebied des kerkelijk-godsdienstigen levens, welke ook ten onzent in deze dagen veel worden besproken: de Geloofsformulieren en het Katholicisme. Dat channing zich met warmte verzet tegen alle gezags-aanmatiging en exclusivisme in zaken van godsdienst zullen wij naauwelijks behoeven te zeggen. Zijne opmerkingen en waarschuwingen verdienen ook ónze behartiging; waarom wij het er voor houden, dat de bekwame swiers eenen nuttigen arbeid heeft verrigt met ook deze Redevoeringen in onze taal over te brengen, gelijk hij allen lof verdient voor de wijze waarop dat gedaan is.




Geschiedkundig onderzoek naar de armoede in ons Vaderland, hare oorzaken en de middelen, die tot hare vermindering zouden kunnen worden aangewend. Door Mr. j. de bosch kemper. Te Haarlem, bij de Erven Loosjes. 1851. In 4to. f 5-:

Onder de gewigtige vraagstukken die onzen tijd bezig houden, behoort ongetwijfeld de in het geheele leven der Maatschappij diep ingrijpende kwestie over de armoede. De armoede, zoo als zij in de werkelijkheid bestaat en door iedereen, in de steden en ten platten lande, kan worden waargenomen, mag

{==347==} {>>pagina-aanduiding<<}
te regt als eene kwaal, als eene ziekte worden aangezien. Zij heeft in den jongsten tijd alom de grootste bezorgdheid opgewekt. Die kwaal te genezen, of zoo dit mogt blijken niet uitvoerbaar te zijn, haar althans binnen zekere perken te houden; hare verdere verbreiding te verhinderen, is zeker de groote, maar moeijelijke arbeid, waartoe zich de edelste krachten der Natie vereenigen, en al meer en meer met een helder en grondig inzigt in het wezen dier kwaal, en bovenal met al den ernst eener heilige liefde, moeten vereenigen.
Welk eene rijke litteratuur het armwezen in de laatste jaren ook mag bezitten, wij juichen van ganscher harte den Bestuurders van de Hollandsche Maatschappij van Wetenschappen toe, dat zij de vraag hebben voorgesteld: ‘Wat heeft men te denken van de zoo algemeene klagt, dat het aantal der armen in ons Vaderland steeds toeneemt! Is die klagt gegrond, of slechts het gevolg van te gunstige voorstelling van vroegere tijden, de tegenwoordige meerdere opmerkzaamheid op den toestand der maatschappij en op den staat van het armwezen, en de treurige ondervinding, dat in weerwil van zoo vele instellingen en betooningen van liefdadigheid niet te min nog zoo veel armoede onder onze landgenooten heerscht? Moeten de oorzaken van die onmiskenbaar groote, in ons Vaderland heerschende armoede gezocht worden in overbevolking, in verkeerde wijze van armenbedeeling bij ons in gebruik, in te zware en te veel op de mindere standen drukkende belastingen, of in andere omstandigheden, en welke geschikte en zonder wigtige bezwaren uitvoerbare middelen zou men kunnen aanwenden, om die armoede te verminderen?’
Het met goud bekroonde antwoord op die omvangrijke vraag ligt daar voor ons in het werk van den Heer j. de bosch kemper.
Referent aanvaardt met zekeren schroom de niet gemakkelijke taak om de lezers van dit Tijdschrift met dit allerbelangrijkste en veelomvattende werk bekend te maken. Niet geheel onbekend met de rijke litteratuur van het Armwezen, en door zijne maatschappelijke positie gedurig in de gelegenheid eenen blik te slaan in het leven der arme volksklasse, houdt hij zich geheel overtuigd, dat de ure nog niet gekomen is om deze levensvraag van onzen tijd eens voor altijd

{==348==} {>>pagina-aanduiding<<}
te beantwoorden. Nog worden eerst de data en getuigenissen verzameld, die tot een grondig inzigt kunnen leiden. Nog spoort men de oorzaken der kwaal vlijtig na, en terwijl men er vele opsomt, wordt derzelver onderling verband dikwijls niet genoeg doorzien. De philantropie heeft een aantal middelen aangewezen tot genezing der kwaal, doch de ondervinding leerde, dat die middelen vaak niet dan op kleine schaal en in zekere kringen uitvoerbaar zijn, en dus op geene grondige genezing doen hopen.
Ref. zou de perken voor eene aankondiging gesteld te buiten gaan, indien hij de vraag-zelve met die uitvoerigheid, welke het belang van het onderwerp verdient, ging behandelen. Hij zal rekenen zijne taak volbragt te hebben, wanneer hij de lezers van dit Tijdschrift met den rijken inhoud van dit werk, en met de wijze, waarop de Schrijver zijne stof heeft behandeld, bekend gemaakt, en in hen de lust gewekt zal hebben om nader kennis van het werk te nemen.
In de Inleiding wijst de Schrijver het gewigt aan, hetwelk de vraag voor den wijsgeer, voor den staatsman en voor den menschenvriend heeft. Zucht naar kennis, staatsbelang en menschenliefde drijven gelijkelijk aan, om een grondig inzigt in deze levensvraag van onzen tijd te verkrijgen. Maar het onderwerp-zelve eischt nadere bepaling. Armen zijn ‘die in de behoeften, welke hun huisgezin heeft aan gezond voedsel, aan goede kleeding en huisvesting, niet kunnen voorzien.’ Er moet dus onderzocht worden, of, uit hetgeen ons van den tegenwoordigen en den verleden tijd bekend is, kan worden afgeleid, dat er thans meer armoede, dat is meer gebrek aan voedsel, kleeding en huisvesting bestaat dan vroeger; waaraan dat gebrek, waar het bestaat, moet worden toegeschreven; en welke de middelen zijn, om dat gebrek te verminderen.
In het Eerste Deel wordt nu de klagt over het steeds toenemend getal armen in ons vaderland onderzocht. In het Eerste Hoofdstuk van dit Deel behandelt de Schrijver de vraag: is die klagt gegrond op juiste statistieke opgaven? Hij bepaalt zich eerst bij de jaarlijksche verslagen nopens den staat van het Armwezen, die volgens de bepaling van de Grondwet door den Koning aan de Staten-Generaal worden aangeboden. Maar die verslagen doen ons niet zoo zeer den wezenlijken toestand der weldadigheid kennen. Zoo het ook al uit die verslagen

{==349==} {>>pagina-aanduiding<<}
mogt blijken, dat het getal der personen, die van de weldadigheid genot trekken, of het bedrag der sommen, die door de weldadigheid besteed worden, toe- of afnemen, zon daaruit nog niet het gevolg kunnen worden afgeleid, dat de armoede-zelve toe- of afnemende is. Daar nu de tabellen geene volkomene zekerheid aangaande het toe- of afnemen der armoede geven, zoo moet men in andere omstandigheden die aanwijzing trachten te vinden. Maar treedt men in een onderzoek naar de bestaande armoede ten opzigte van ongenoegzaam dagloon, voedsel, kleeding, brand, huisvesting en andere benoodigdheden, het is niet doenlijk dienaangaande tot vaste resultaten te komen, omdat dit gebrek uit geene officiëele bronnen wordt toegelicht. De gevolgen, die vermeerderde of verminderde welvaart met zich voert, kunnen wel eenigzins nader gekend worden. Maar als men de armoede volgens de berigten omtrent de gevolgen der armoede onderzoekt, als men de opgaven over de sterfte, de toeneming van de bevolking, het getal huwelijken, de landverhuizing, het getal vondelingen, de bedelarij, de diefstallen, den vermeerderden of verminderden nationalen rijkdom over eene reeks van jaren nagaat, dan zal men zien, dat eene bepaalde voortdurende vermeerdering van armoede in ons Vaderland uit die opgaven geenszins bewezen wordt.
In het Tweede Hoofdstuk oppert de Schrijver de vraag: is de klacht over het toenemend getal armen gegrond, in vergelijking met vorige tijden? Zonder eene volledige geschiedenis der armoede in Nederland te willen geven, wijst hij eerst uit de bronnen-zelve aan, onder welken vorm de armoede zich in ons Vaderland in vroegere dagen heeft geopenbaard, en behandelt vervolgens de vraag, of de tegenwoordige tijden zoo veel meer gebrek doen kennen dan de vroegere. In de eerste Afdeeling geeft de Schrijver eene geschiedkundige schets van de armoede in ons Vaderland van de oudste tijden af tot aan de omwenteling van 1795, met hare gevolgen. Wij kunnen hem hier niet in bijzonderheden nagaan. Hij heeft zich niet vergenoegd met in 't algemeen een tafereel van armoede uit den ouden tijd voor ons op te hangen, maar veeleer de armoede beschouwd in verband met den geheelen maatschappelijken toestand, en zoo een geschiedkundig, uit echte bronnen geput, verslag gegeven van de ebbe en vloed, die ook hier, gelijk

{==350==} {>>pagina-aanduiding<<}
in alle menschelijke zaken, wordt opgemerkt. Aandoenlijk is het tafereel der hoog geklommen ellende, die in vroegere tijden dikwijls in ons Vaderland heeft geheerscht: eene ellende, waarvan het thans levend geslacht zich naauwelijks eene voorstelling kan vormen. In de aanteekeningen heeft hij eenen rijken schat van belangrijke zaken uit de historische documenten medegedeeld. In de tweede Afdeeling van dit Hoofdstuk vinden wij eene vergelijking van de armoede in vroegere tijden met de tegenwoordige. Eene juiste vergelijking is hier bijkans niet mogelijk. ‘Wij leeren uit de geschiedenis de armoede kennen als eene kwaal in de maatschappij, die haar eigen ziektekarakter heeft, maar die in onderscheidene tijden een verschillenden vorm aanneemt, zoodat de armoede nu eens meer intensief, later meer extensief zich voordoet; nu eens op deze dan weder op gene plaats zich het meest openbaart, naarmate daarvoor bijzondere oorzaken bestaan; waarbij nog komt, dat, bij meerdere beschaving, armoede wordt geacht, wat vroeger geene armoede werd gerekend.’ Om nu zoo veel mogelijk juist te vergelijken, beschouwt de Schrijver den algemeenen toestand van toenemenden of afnemenden volksrijkdom en welvaart, - de armenbedeeling, zoo wel met opzigt tot het getal bedeelden, als tot de sommen, daaraan besteed - de verhouding van het arbeidsloon en den prijs der eerste levensbehoeften, - het gebrek aan voedsel, brand, kleeding, behoorlijke huisvesting en andere benoodigdheden, - de gevolgen die de armoede gewoonlijk na zich sleept, zoo als de middelbare sterfte, het getal vondelingen, de bedelarij en de onveiligheid. Uit dit alles meent hij dit resultaat te kunnen afleiden: ‘dat men bij de klagt over het tegenwoordige getal armen een te gunstig oordeel over de vorige tijden velt; - dat men bepaaldelijk uit het oog verliest, dat de ruimte der bedeeling noodwendig het getal bedeelden doet toenemen; - dat de
oorzaken, die vroeger door eene slechte verzorging van zieke armen tot vermindering van hun getal bestonden, veel verzwakt zijn; - dat men uit den aanwas der bevolking en andere omstandigheden in den lateren tijd mag besluiten, dat de sterfte onder de schamele gemeente vroeger veel grooter is geweest; - en eindelijk, dat men bij vergelijking der sommen, aan de armenbedeeling besteed, niet uit het oog moet verliezen, dat vroeger de meeste Godshuizen gedeeltelijk uit

{==351==} {>>pagina-aanduiding<<}
belastingen werden onderhouden, die ten hunnen behoeve werden geheven, en dat vele oude en ziekelijke lieden, die vroeger uit de gildekassen, of ten platten lande door de markgenootschappen, enz. werden ondersteund, thans ten laste der armenkassen komen.’
In het Derde Hoofdstuk behandelt de Schrijver de vraag: is de tegenwoordige klagt over de toeneming der armen het gevolg van de meerdere belangstelling in het armenwezen? Deze vermeerderde belangstelling blijkt uit het vermeerderd getal der geschriften over het armenwezen en der instellingen tot nut der armen. Maar zoo wel de te groote verwachting, die men zich van de nuttige werking dier instellingen vormt, als de voorliefde van de laatste houderd jaren voor maatschappelijke theoriën, geeft aanleiding tot de bitterste teleurstellingen en vermeerdert daardoor de klagte. Eene grondige beoefening der Staatshuishoudkunde, dat is eene naauwkeurige waarneming van feiten, bedachtzame beschouwing dier feiten, en het voorzigtig opmaken van regels en wetten, uit die beschouwde feiten, is het beste voorbehoedingsmiddel tegen teleurstelling. Maar ook de beoefenaars der Staatshuishoudkunde staan nog aan teleurstelling bloot, indien zij vergeten, dat de welvaart der volken niet af te scheiden is van Gods wereldregering. ‘Alleen de werkzaamheid van hem, die naar eenswillendheid met den Almagtige streeft, is boven teleurstelling, boven verslapping, boven uitputting verheven; omdat hij elken dag Gods wijsheid in de opvoeding van het menschelijk geslacht méér leert eerbiedigen; omdat hij elken stond in vermeerderde liefde tot God vernieuwing van krachten ontvangt, en door onderwerping aan Gods wereldbestuur bewaard blijft voor die roekelooze plannen, wier mislukking ontwijfelbaar is, omdat zij in strijd zijn met den aard der menschelijke zamenleving.’
De Schrijver maakt dus uit het verhandelde in dit Eerste Deel het besluit op: ‘dat er onmiskenbaar groote armoede in ons Vaderland bestaat; al is het ook, dat eene vergelijking met andere landen en vroegere tijden in ons Vaderland, de klagt over vermeerderende armoede in deze tegenwoordige tijden in vele opzigten wraakt, en dat in de tegenwoordig heerschende denkbeelden veel is, wat tot het uiten der klagt over de toenemende armoede heeft bijgedragen; zoodat een onderzoek naar de oorzaak dier armoede en de middelen om haar

{==352==} {>>pagina-aanduiding<<}
te verminderen, de aandacht verdicht van allen die het Vaderland lief hebben.’
Daarop gaat de Schrijver in het Tweede Deel over tot de behandeling van de vraag: Welke zijn de oorzaken van de in ons Vaderland heerschende armoede? In het Eerste Hoofdstuk handelt hij van de oorzaken der armoede in het algemeen. Waar niet genoegzaam geproduceerd wordt, bestaat armoede. Tot de productie behoort zoo wel een grondstof, als arbeid, die uit deze grondstof voedsel, kleederen, woningen produceert. Het ontbreken, hetzij van die grondstof, hetzij van dien arbeid, is eene oorzaak, dat er niet genoegzaam geproduceerd wordt; dat is: dat er armoede bestaat. Hoe is het nu met dat ontbreken gesteld, in het algemeen, bij volken, bij bijzondere personen?
In de Eerste Afdeeling spreekt hij over de algemeene oorzaken. Gebrek aan voortbrenging ontstaat niet zoo zeer uit gebrek aan grondstoffen als wel uit gebrek aan bearbeiding. Dit gebrek in het vervullen van den gevorderden arbeid ontstaat: 1o. uit gebrek aan zedelijke grondbeginselen; 2o. uit gebrek aan genoegzame kennis, en 3o. uit gebrek aan kapitaal, in zoo ver de mensch tot den arbeid werktuigen en stoffen, ter verarbeiding noodig heeft, die alleen door kapitaal verkregen worden.
Alhoewel de verhouding van kapitaal tot arbeid niet ongunstiger is dan vroeger, en de mogelijkheid eener snellere en grootere voortbrenging, ook ten aanzien der levensbehoeften bij toenemende bevolking, niet ontkend kan worden, zoo bestaat er toch een gebrek in de verdeeling van den arbeid, waarbij voor een gedeelte te veel, voor een ander gedeelte te weinig arbeiders zich aanbieden. De productie neemt voor de behoefte te weinig toe, omdat er kunde en inspanning ontbreken, waar zij gevorderd worden; terwijl de winsten die de arbeid afwerpt, onder de arbeiders in gewoon werk te veel verdeeld worden, om ze tegen armoede te behoeden.
Alhoewel men niet het tijdelijk voordeelige van uitgaven van weelde uit het oog moet verliezen, zoo mag men echter niet voorbijzien, dat productieve uitgaven, namelijk zulke, die eene nieuwe, nuttige zaak voortbrengen, véél meer tot de welvaart en tot leniging der armoede bijdragen, dan de inproductieve uitgave van louter weelde. Hoe meer deze waar-
{==353==} {>>pagina-aanduiding<<}
heden eene levendige overtuiging worden van de groote meerderheid der menschen, des te meer zal de groote algemeene oorzaak der armoede, die in gebrek aan productie en te groote inproductieve uitgaven gelegen is, verminderen.
In de Tweede Afdeeling handelt hij van de oorzaken van armoede bij bijzondere volken. De algemeene oorzaak wordt eene bijzondere voor elk volk, naarmate het minder of meer achterlijk blijft in productie. Alleen door gestadigen vooruitgang in productieve kracht, kan een volk zijn geëvenredigd aandeel in den rijkdom der wereld verzekeren. Past men dit toe op ons Vaderland, dan is niet te ontkennen, dat gebrek aan zedelijke grondbeginselen en aan toegepaste wetenschappelijke kennis de oorzaak is van een onvruchtbaar gebruik van kapitaal. In eenen toestand van vrede en vrij verkeer der volken hangt de welvaart van een volk niet zoo zeer af van de grootheid van het nationaal kapitaal of den rijkdom van den bodem; maar hoofdzakelijk van 's volks industriëele en commerciëele ontwikkeling; waar die bestaat worden de oorzaken van nationale armoede verminderd.
De Derde Afdeeling bepaalt ons nader bij de oorzaken van armoede bij bijzondere personen. De voornaamste dezer oorzaken zijn: vroege huwelijken zonder middelen van bestaan, onzedelijkheid en misbruik van sterken drank, gebrek aan ligchaamskrachten, gebrek aan spaarzaamheid, gebrek aan opvoeding, gebrek aan geschiktheid voor winstgevenden arbeid, en daardoor gebrek aan werk. Velen noemen dit laatste als de meest algemeene oorzaak van de armoede, die bij ons bestaat. Maar men vergeet daarbij, dat gebrek aan werk inderdaad niets is dan gebrek aan arbeidzaamheid, aan kunde en ondernemingszucht; niet bij den werkman alleen, maar vaak nog meer bij den ondernemer, den industriëel, den handelaar, den kapitalist. Is er ook bij den gewonen arbeid vaak te groote concurrentie, dan is het daaruit voortkomende gebrek aan werk meestal slechts een gebrek aan vermogen tot dien arbeid waarvoor navraag bestaat.
De Vierde Afdeeling handelt van de storingen in de middelen van bestaan. Tot die storingen van de welvaart behooren voornamelijk natuurrampen, zoo als mislukking van den oogst, watersnood, enz., staking van den een of anderen fabrijkarbeid, verstoring van de rust en veiligheid door buitenland-
{==354==} {>>pagina-aanduiding<<}
schen oorlog, of binnenlandschen twist, het ophouden van eenen voordeeligen toestand, die slechts tijdelijk was, het ophouden van de eene of andere nering, die door eene andere verdrongen wordt. Voegt men daarbij dan nog huiselijke rampen, dan zal men tot de overtuiging komen, dat er krachtsinspanning toe vereischt wordt om voortdurend een middel van bestaan te hebben, en dat er honderden wegen zijn, waarop dit middel kan verloren gaan.
In de Vijfde Afdeeling maakt de Schrijver opmerkzaam op het betrekkelijke in de wetten van het maatschappelijk leven. Zoo toch eene wetenschap met omzigtigheid hare algemeene regels moet toepassen, dan is het zeker de Staatshuishoudkunde. ‘Omstandigheden, die in het algemeen geëigend zijn om de welvaart van een volk te verhoogen, kunnen, bij het zamentreffen met andere omstandigheden, soms zeer nadeelig werken, en omgekeerd. Zoo zijn er betrekkelijke voordeelen verbonden aan de drijfveer des eigenbelangs, aan de verteeringen van louter weelde, aan de ongelijke verdeeling van kapitalen, ja zelfs vaak aan omstandigheden, die in het algemeen oorzaken van armoede zijn.
Na dezen vasten en breeden grondslag gelegd te hebben, gaat de Schrijver in het Tweede Hoofdstuk over tot het onderzoek naar de oorzaken van armoede in ons Vaderland, naar aanleiding der voorgestelde vraag. Hij handelt daarom in de Eerste afdeeling over de overbevolking. Of er in ons land overbevolking bestaat, is eene vraag, die men verschillend kan beantwoorden; naarmate van het begrip, dat men aan overbevolking hecht. Als men er door verstaat het aanwezig zijn van een aantal huisvaders die gebrek aan werk hebben, dan bestaat er in ons land ook ongetwijfeld overbevolking. Maar houdt men het er voor, dat dáár alleen overbevolking als oorzaak van armoede bestaat, waar meer personen in een land gevonden worden dan er middelen van bestaan aanwezig zijn en nog konden gevormd worden, dan leert het aantal vreemdelingen die in Nederland een middel van bestaan vinden, dat er eerder gebrek is aan geschikte arbeiders dan gebrek aan middelen van bestaan.
De Tweede Afdeeling handelt over verkeerde armenbedeeling, en onderzoekt, of deze ook onder de oorzaken der heerschende armoede moet geteld worden? In het algemeen is elke im-
{==355==} {>>pagina-aanduiding<<}
productieve uitgave, dus ook armenbedeeling, eene oorzaak van vermeerderende armoede; te meer omdat zij de strekking heeft voortdurend grooter te worden, en omdat zij den prikkel tot den arbeid en vooral tot spaarzaamheid verzwakt. Maar hoe vele en groote gebreken de armenbedeeling in ons Vaderland ook moge hebben, zoo kunnen echter die gebreken niet als eene algemeene oorzaak van de bij ons bestaande armoede aangemerkt worden.
In de Derde Afdeeling stelt de Schrijver zich de vraag ter beantwoording voor: is in te zware, en te veel op de mindere standen drukkende belastingen bij ons eene oorzaak van armoede gelegen? Hij onderzoekt daartoe eerst, in hoe verre de belastingen eene oorzaak kunnen worden der armoede van een land in het algemeen. Belastingen kunnen in het algemeen niet schadelijk geacht worden voor de welvaart van een volk. Zij kunnen zelfs zeer nuttig zijn, indien zij maar aangewend worden om de productie van rijkdom te vermeerderen. De druk der belastingen werkt dáár het nadeeligst, waar zij het meest een nuttig gebruik van het kapitaal belemmeren. Daar bij de mindere klassen eerder improductieve dan productieve uitgaven te verwachten zijn, en daar er nog millioenen guldens aan sterken drank verteerd worden, zoo kan men naar waarheid niet zeggen, dat de hoegrootheid onzer belastingen eene algemeene oorzaak der bij ons bestaande armoede genoemd moet worden. De Schrijver stemt vervolgens wel toe, dat de belasting in eenige bijzondere gevallen oorzaak van armoede kan zijn, in zoo verre het inkomen, hetwelk toereikende zoude geweest zijn om een huisgezin te onderhouden, door de belastingen niet meer toereikende wordt. Omdat echter ook de soort van belasting en de wijze van heffing eene oorzaak van armoede kan zijn, gaat hij eindelijk de bij ons bestaande belastingen in het bijzonder na. Wat de directe belastingen, de grondbelasting, de personeele belasting en de patenten betreft, dient men wel onder het oog te houden, dat van de negentien millioen, die zij jaarlijks opbrengen, slechts een zoo klein gedeelte door de geringe klasse gedragen wordt, dat dit bedrag geenszins als eene algemeene oorzaak van armoede kan gelden. Tegen de accijnsen gaat wel eene algemeene klagt op, alsof zij te veel op de geringere klasse drukken en daardoor eene oorzaak van armoede zoude zijn; maar als men

{==356==} {>>pagina-aanduiding<<}
toestemt dat de algemeene welvaart in ons land in vergelijking met vroegere tijden is toegenomen, dan is dit reeds een bewijs, dat de hoegrootheid der accijnsen op zich-zelve geene oorzaak van armoede is. Dit wordt ook nog daardoor bevestigd, dat even als in Engeland ook in óns land de verteeringen der geringere klasse in de laatste eeuw aanzienlijk zijn toegenomen. Eene vermindering van accijnsen wordt dan eerst eene weldaad, als zij verkregen kan worden zonder verhooging van andere belastingen die op den burgerstand drukken. De Schrijver gaat daarop de verschillende accijnsen na, en komt tot het resultaat, dat de klagt, dat onze belastingen te véél en te uitsluitend op de mindere klassen drukken, ongegrond is, en dat eene ontheffing der mindere klasse van den last, dien zij thans in onze belastingen te dragen heeft, niet dan in zeer enkele gevallen armoede vóórkomen en geene noemenswaardig meerdere welvaart onder haar verspreiden zoude; dat het in den tegenwoordigen tijd veeleer zeer schadelijk zoude zijn, het aandeel, dat de arbeidende klasse in de belasting nog te dragen heeft, op den burgerstand en de meer gegoeden over te brengen.
Hij trekt aan het einde van dit Deel al het verhandelde tot een algemeen gezigtspunt zamen. Armoede is een toestand in elke maatschappij aanwezig, als gevolg van gebrek aan genoegzame kennis, aan spaarzaamheid, aan arbeidsvermogen. De menschelijke zamenleving vormt één geheel. Slechts bij algemeenen vooruitgang in spaarzaamheid, in kennis, in onvermoeiden arbeid zal de armoede afnemen. De algemeene oorzaken van armoede, hoe verschillende ook in vorm, zijn geene andere dan gebrek aan kapitaal, gebrek aan zedelijkheid, gebrek aan kennis.
In het Derde Deel handelt de Schrijver over de middelen om de armoede te verminderen, en wel zóó, dat hij in de Eerste Afdeeling treedt in een onderzoek van onderscheidene middelen, voorgesteld ter vermindering van armoede.
Landverhuizing, waar zij door de natuurlijke ontwikkeling eens volks wordt aangewezen, kan zeker zeer nuttig zijn; maar waar zij op kunstmatige wijze bevorderd en aangemoedigd wordt, is zij veeleer gevaarlijk en dreigt de armoede eerder te vermeerderen dan te verminderen.
Werkverschaffing wordt door velen als het ware middel tegen

{==357==} {>>pagina-aanduiding<<}
de armoede aangeprezen. Maar zoo zij geene nieuwe blijvende bronnen van bestaan opent, is zij meestal eene kostbare improductieve uitgaaf, die hoogstens een gedeelte des rijkdoms verdeelt, maar geen nieuwen rijkdom doet ontstaan, veel kapitaal aan de vrije nijverheid onttrekt, en vaak eene kunstmatige mededinging daarstelt. De toenemende welvaart van een volk is eene veel grootere en mildere werkverschaffing dan ooit eene kunstmatige zijn kan.
Zorg voor het ligchamelijke welzijn der lagere klasse is zeker een der krachtigste middelen tot voorkoming der armoede. Hiertoe behoort een streng geneeskundig toezigt op alle Godshuizen, inzonderheid op de Weeshuizen, eene ruime ziekenverpleging, toezigt op de hoedanigheid van het gewone voedsel, bepaling tegen het onmatig gebruik van kinderen in de fabrieken, enz.
Maatschappelijke opvoeding des volks zoo wel bij de hoogere als middelbare en lagere klassen, ondersteund door een welingerigt industriëel onderwijs, is alleen in staat die kennis en veerkracht te verbreiden, die eene soliede klasse van vlijtig en kundig werkvolk vormt.
Beschaving der arbeidende klasse. Het is niet te ontkennen, dat het lager onderwijs, gewoonlijk veel te kort door de armenkinderen genoten, daarin slechts zeer gebrekkig voorziet. Ook de godsdienstige begrippen der lagere volksklassen zijn over 't algemeen weinig geschikt, om arbeidzaamheid en veerkracht op te wekken. Veel kan daartoe helpen de verspreiding van godsdienstige en zedelijke beginselen door goede volkslitteratuur en de mededeeling van staatshuishoudkundige en technische kennis. Minder voordeel is te wachten van een patronaatschap der rijken over de armen; oneindig meer van alles wat 's volks zeden, inzonderheid de huiselijkheid onder de geringe klasse kan bevorderen.
Zorg voor het kapitaal. Al wat het kapitaal van de arbeidende klasse vermeerdert, vermindert de armoede. Vooral zijn in dit opzigt aan te bevelen spaarbanken en spaarkassen, omdat zij dienen om de besparing en het vormen van kapitalen te bevorderen. Aan groot bezwaar onderhevig zijn de inrigtingen, die het verkrijgen van voorschotten gemakkelijk maken, zoo als de banken van leening, hypotheekbanken voor den landbouw, enz.

{==358==} {>>pagina-aanduiding<<}

Voorzorgen tegen ongunstige tijden. Eene bedachtzame Staatkunde tracht de storingen in de welvaart, zoo veel mogelijk, te voorkomen. Zij zal dat dan vooral met vrucht doen, als zij aan de zaken haren natuurlijken loop laat en niet door een stelsel van bescherming een onnatuurlijken toestand daarstelt.
Voorzorgen tegen bijzondere ongelukken. Daaronder bekleedt spaarzaamheid in goede jaren zeker de eerste en voornaamste plaats. Veefondsen, levensverzekeringen, vereenigingen van werklieden, zoo slechts voor de soliditeit dezer inrigtingen goed gezorgd is, verdienen de hoogste goedkeuring.
Onderstand. Het hoofdbeginsel bij elke armenbedeeling moet zijn de zorg, dat de bedeeling geene premie voor de luiheid, geene aanmoediging van de zorgeloosheid worde. Elke armenbedeeling, hetzij ze door bijzondere personen, hetzij ze van wege de Kerk, hetzij ze van wege den Staat geschiede, moet steeds haar eigenaardig karakter behouden. De eene moet de andere ondersteunen.
De bijzondere liefdadigheid is liefdewerk; daarin wijkt ze af van de armenverzorging van Staatswege. Zij is liefdewerk zonder anderen regel dan eigen geweten: daarin is zij van de Kerkelijke armenbedeeling onderscheiden. Ook zij heeft toe te zien, dat de gift niet strekke tot aanmoediging van luiheid of aankweeking van zorgeloosheid. Door Christelijke liefde en wijsheid ondersteund is zij een der krachtigste middelen om de armoede te verminderen. Zij behoeft geene organisatie in het patroonschap; maar zij heeft één beginsel noodig dat al hare daden beheerscht, namelijk: waarachtige zelföpöfferende belangstelling in het lot van den naaste.
De armenbedeeling van wege de Kerk behoort door eenen anderen geest bezield te zijn dan die van wege den Staat. De Diakoniën zijn liefdadige, zijn Kerkelijke, zijn Godsdienstige instellingen. Zij hebben de roeping om door liefdewerk te verzachten, waar het Staatsgezag te streng is om tusschen beide te treden, en waar de bijzondere liefdadigheid te kort schiet. Als instellingen, waarvan de bestuurders verantwoording schuldig zijn, moeten zij aan regelen verbonden wezen; maar die regelen moeten door eenen Godsdienstigen geest bezield worden.
De armenbedeeling van Staatswege heeft een geheel ander be-
{==359==} {>>pagina-aanduiding<<}
ginsel. De Staat beschouwt de zorg omtrent de armen in verband tot de veiligheid, tot de orde, tot de welvaart, tot de gezondheid des volks. De Staat mag zijne zorg omtrent de armen nimmer verder uitstrekken, dan tot het aangewezen Staatsdoel. Hij heeft het beginsel te handhaven, dat elk ingezetene voor zijn eigen onderhoud moet zorgen; eerst dan wanneer de armoede dreigt verstoring in de zamenleving aan te brengen, moet hij tusschen beide komen.
In de Tweede Afdeeling van dit Deel gaat hij over tot het onderzoek naar de meest in zwang zijnde gevoelens om de armoede te verminderen. Hij verdeelt de Schrijvers die over de middelen tot vermindering der armoede geschreven hebben, in verschillende klassen, en geeft in korte trekken hunne gevoelens aan.
De Staatshuishoudkundigen. De hoofdstelling der Staatshuishoudkunde omtrent de armoede is deze: de bevolking kan niet sneller toenemen dan de middelen van bestaan, of er ontstaat armoede. Beperking van het getal geborenen door zedelijke overheersching, en vermeerdering van de middelen van bestaan door maatschappelijken vooruitgang, zijn derhalve de twee voorname middelen om de armoede te voorkomen. ‘Sommige beoefenaren der staatshuishoudkundige wetenschap maken zich echter wel eens aan eenzijdigheid schuldig, naardien zij na de werking van ééne omstandigheid juist te hebben opgemerkt, daaraan zoo veel waarde hechten, dat zij de kracht van eene andere omstandigheid vaak geheel voorbijzien.’
De Philantropen. ‘De groote dwaling, waarin de meeste philantropen vervallen, is, dat zij voorbijzien, dat elke vermeerdering van tijdelijke welvaart door ruime bedeeling, door gekunstelde werkverschaffing, door begunstigde nijverheid, onvermijdelijk tot vermeerdering van armoede voert; daar zij de middelen van productie en dus ook het kapitaal niet vermeerderen, zoodat de bron, waaruit die liefdegiften en werkverschaffingen bekostigd worden, met elk jaar meer wordt uitgeput. - ‘Ééne soort van philantropie slechts is er die de armoede vermindert; zij is de zuiver Christelijke, die zonder eenige zelfverheffing te werk gaat, die miskenning en teleurstelling draagt zonder in liefde te verflaauwen, die tot arbeidzaamheid en ingetogenheid opwekt, méér nog door voorbeeld dan door waarschuwing.’

{==360==} {>>pagina-aanduiding<<}

De Supranaturalisten begaan de dwaling, dat zij alles aan den onmiddellijken zegen of aan den onmiddellijken vloek van God toeschrijven, en zoo de menschelijke onmagt in het maatschappelijke leven prediken. Het spreekt van zelf, dat zulk een ziekelijk denkbeeld omtrent Gods bestuur, verderfelijke dwalingen betreffende het geheele maatschappelijk leven onvermijdbaar ten gevolge heeft.
De Socialisten daarentegen verloochenen Gods wereldbestuur en werpen zich-zelven als wetgevers op. Zij zweven rond in denkbeelden die hunne verbeelding zich vormde, en wanen dat de welvaart een produkt kan zijn van een door menschen uitgedacht stelsel. Zij zien geheel voorbij, dat al wat goed is de gedachten Gods tot grondslag heeft. Zulke dwalingen ondermijnen de grondslagen, waarop alleen verbetering van den maatschappelijken toestand kan gebouwd worden.
De Schrijver trekt eindelijk uit al het behandelde deze hoofdwaarheid: ‘Armoede is in Gods hand een der middelen om den mensch tot éénswillendheid met Hem te brengen.’ De mensch is tot arbeid geroepen. De armoede is de strenge tuchtmeesteres, die telkens tot meerderen en beteren arbeid aandrijft. Men denke zich eenen toestand der wereld waarin ieder in zijnen kring geene meer geliefde werkzaamheid kende, dan bevordering van 's menschen geluk; zoude het noodwendig gevolg daarvan niet zijn eene ongekende vermeerdering van rijkdom en eene zeer snelle vermindering van armoede? ‘Maar beschouwt men den werkelijken toestand der maatschappij bij het licht des Evangelies: welk eene onmetelijke klove tusschen hetgeen de menschen moesten zijn en werkelijk zijn! Slechts één middel is bestemd die klove volkomen te dempen. Het is de godsdienst; alleen de Christelijke godsdienst. De triumf des Christendoms zal daarom ook het einde van het pauperismus zijn.’
Zietdaar den allerbelangrijksten inhoud van het werk van den Heer de bosch kemper, zoo getrouw mogelijk en veelal met zijne eigene woorden opgegeven. Behalve eenen rijken voorraad van aanteekeningen en bijlagen en een overzigt van in Noord-Nederland in het licht verschenen geschriften over het armwezen, zijn negentien statistieke tabellen aan het werk toegevoegd, waaronder vooral de elfde, een staat omtrent de bevolking en bedeelingen te Amsterdam, van het jaar 1578 tot

{==361==} {>>pagina-aanduiding<<}
1850 eene allerbelangrijkste bijdrage is voor de geschiedenis der armoede in ons Vaderland.
Ref. heeft gemeend zijn verslag van dit werk zóó te moeten inrigten, als hem voorkwam meest geschikt te zijn om een getrouw beeld zoo wel van den inhoud en strekking van het werk in het algemeen, als van de voornaamste bijzonderheden aan zijne lezers voor te stellen. Verwacht men nu, dat hij, na dit verslag van het geheel gegeven te hebben, tegen enkele bijzonderheden zijne bedenkingen zal opperen, men zal zich dan bedriegen. Ref. erkent gaarne, dat hij het in den grond der zaak volkomen met den Schrijver eens is. Waar Ref. aan het eene iets meer, aan het ander iets minder gewigt gehecht; het eene wat méér op den voorgrond, het andere in wat donkerder schaduw gesteld zou willen zien, rekent hij dit te zéér van ondergeschikt belang. En van hoe veel belang het ook zij dat elk punt, elke bijzonderheid, elk onderdeel van deze groote vraag onzer dagen veelzijdig besproken worde, zoo zijn toch die punten niet van dien aard, dat men zich daarvan met een enkel woord kan afmaken. Het is wel gemakkelijk eenige bedenkingen tegen deze of gene uitspraak te opperen; maar die betwijfelbare punten, zoo als de waardigheid van dit geschrift zoude eischen, aan eene grondige en veelzijdige kritiek te onderwerpen, zou de grenzen overschrijden die wij ons in dit Tijdschrift gesteld zien.
Wij willen liever nog met een enkel woord op drie eigenschappen opmerkzaam maken, die wij als groote verdiensten van dit werk beschouwen: de grondigheid in het verzamelen van feiten en opmerkingen; de wijze omzigtigheid in het oordeelen; en de Godsdienstige ernst en Christelijke geest, die de geheele beschouwing doordringt en bezielt.
De Schrijver heeft zich niet vergenoegd met een oppervlakkig overnemen van hetgeen hij bij zijne vele voorgangers vond. Hij beschouwt de armoede te regt als eene ziekte, eene kwaal, die aan het maatschappelijk leven knaagt. Die kwaal moet gekend worden; niet uit eene enkele waarneming, maar uit de zamenvoeging van alle waarnemingen; niet van die alleen, welke op een zeker gegeven tijdstip zijn gedaan, maar van allen welke in den loop van vele eeuwen zijn genomen. Eene uit echte bronnen verzamelde historia morbi ligt dus bij zijne ziekte-diagnosis ten grondslag. Eene reeks van statistieke

{==362==} {>>pagina-aanduiding<<}
tabellen levert een rijkdom van bijdragen, zoo al niet tot de kennis van de kwaal-zelve, dan toch tot de kennis van de omstandigheden onder welke zij bestaat.
Met deze grondigheid in de behandeling der stof gaat gepaard eene wijze omzigtigheid in het oordeelen. De Schrijver is er diep van doordrongen, dat de armoede geen op zich-zelf staand verschijnsel is, maar dat ze onafscheidelijk zamenhangt met den geheelen maatschappelijken toestand. Daarom laat hij zich in zijn oordeel door geene theoriën wegslepen. Ook in theoriën die hij afkeurt, weet hij de waarheid, die daarbij ten gronde mogt leggen, te waardeeren. Hij is geen blind bewonderaar van sommige ter verbetering voorgeslagene middelen; zelfs in die welke hij aanprijst, wijst hij op de eigenaardige gebreken waaraan zij lijden, en in die aan welke hij het zegel van goedkeuring niet hecht, weet hij de lichtzijde te erkennen. Het natuurlijk gevolg daarvan is, dat zijn oordeel zich overal kenmerkt door wijze bedachtzaamheid.
En wat men vóór alle dingen als eene hooge verdienste mag beschouwen, is de Godsdienstige ernst en Christelijke geest die het geheele werk bezielen. De Schrijver heeft het diep gevoeld, dat de zaak die hij behandelt, in onafscheidelijk verband staat met de verlossing des menschdoms van zonde en ellende, die buiten het Christendom eene onmogelijkheid is. Geen wonder dat hij dus geheel van een Christelijk standpunt zoo wel de armoede-zelve, als hare oorzaken en de middelen tot hare genezing beschouwt: want in den triumf des Christendoms alleen ziet hij het ware middel tegen het pauperismus.
Hoe zorgwekkend ook de krankheid zijn moge, die hier in hare verschijnselen, oorzaken en geneesmiddelen wordt onderzocht, zoo is toch de totaal-indruk, dien dit werk bij den lezer achterlaat, veel meer bemoedigend, dan ter neder drukkend. De grondige onderzoekingen van den bekwamen Schrijver leiden geheel tot hetzelfde resultaat, waartoe ook Engelands beroemde geschiedschrijver maccauly met opzigt tot zijn vaderland is gekomen: the truth is that the evils are, whith scarcely an exception, old. That which is new is the intelligence, which discerns and the humanity which remedies them.

-a.






{==363==} {>>pagina-aanduiding<<}

Aanleiding tot de beoefening der nieuwere letterkunde, door  A.M. Kollewijn, Nz.Te Schoonhoven, bij S.E. van Nooten. 1853. In kl. 8vo. 208 bl. f :-90.

Of de nieuwere letterkunde iets verder zal gebragt worden door dit boekje, en of men er eene geschikte aanleiding in zal vinden om zich aan de studie dier letteren te begeven, valt zeer te betwijfelen. Voor het lager onderwijs is het doelloos; voor het middelbare, onbeduidend. De Schrijver schijnt te meenen, dat wanneer jongelingen eene zeer korte levensbeschrijving, verminkt en onvolledig, maar doorspekt met dikwerf zoutelooze en overoude anecdotes, van den een of anderen beroemden letterkundigen onder de oogen krijgen, zij daardoor opgewekt zullen worden om zijne geschriften ter hand te nemen en te beoefenen. Hij heeft vergeten wat lessing zeide: dat het leven eens dichters (en niet minder van eenen prozaschrijver), in diens werken besloten ligt; hij heeft evenzeer vergeten, dat de vorming, de aanleg, het karakter der Schrijvers meer vermelding verdienen, dan eenige levensbijzonderheden.
De onvolledigheid van het boekske en de minder gelukkige keuze der behandelde personen stippen wij slechts aan. Daniël de foe krijgt eene plaats: sterne gaat de S. met stilzwijgen voorbij. Dit ééne voorbeeld onder velen. Dikwijls worden de beroemdste stukken der genoemde Schrijvers niet vermeld: Les Horaces van p. corneille wordt niet genoemd. De Dictionnaire philosophique en Essais sur les moeurs van voltaire zijn als waren die nooit geschreven. De Enéide van delille schijnt voor den S. niet te bestaan. Hij spreekt van florians Gonzalve de Cordoue, maar niet van de précis historique die vooraf gaat en eerder verdient gelezen te worden dan de roman-zelve. Over shakespeare spreken wij later. Walter scotts Quentin Durward, ook vooral voor den Nederlander van zoo veel belang, en welligt het uitstekendste werk van alle, wordt onvermeld gelaten. De Manfred van byron en al zijne treurspelen zijn als weggegoocheld. Maar vooral met de Duitschers heeft de S. onbarmhartig geleefd. Waar zijn lessings Laokoön en de Hamburger Dramaturgie; waar de Horatius, de Lucianus, Cicero's brieven van wieland; waar

{==364==} {>>pagina-aanduiding<<}
de Hedwig van körner? Doch laten wij eindigen: het kort bestek eener- recensie gedoogt geene proeve tot aanvulling. Thans enkele korte op- en aanmerkingen:
Bladz. 3. ‘Wat tot onzen tijd voor de wetenschap bewaard bleef, moet men dank weten aan de kloosters’ - En dat waarom? de lezer hoore de fraaije en logische reden! - ‘waar de monniken, op het perkament, over de verbleekte letters van de meesterstukken der ouden, hunne armzalige preken (!) schreven, en alzoo het een met het ander den nakomelingen achter lieten.’ Quot verba, tot errores. Dat is alles volkomen onzin. Van Codices superscripti en palimpsaesti heeft de S. geen begrip. - Bladz. 20. ‘Wat godsdienst betreft, was hij even zorgeloos als omtrent al het overige.’ Proeve van naauwkeurigen stijl! - Bladz. 23. ‘Mr. le Président ne veut pas qu'on le joue.’ Vergelijk meidinger Duitsche opstellen. - Bladz. 25. ‘Aan het hof bleef zij staande op den regten weg, ofschoon verleiding haar van alle kanten toelachte en vond er door het aanhooren van de leerredenen van mascaron (?) en bourdaloue’ enz. Tweede proeve van stijl! - Bladz. 28. ‘lofrede op henriëtte van Engeland.’ lees: lijkrede. - Bladz. 29. Zou boileau ooit een waar dichter geweest zijn? De S. schijnt het er voor te houden. - Bladz. 30. Twee zoo onbeduidende anecdotes naast elkander! bovendien lippis et tonsoribus nota. - Bladz. 37. Weggeraapte Schrijvers komen hier voor, zoo wel als op bladz. 47. - Bladz. 41. ‘Met zijne beschermster deed hij eene reis door België, waar hem in den schouwburg een brief....werd gebragt.’ De schouwburg van België! - Bladz. 71. Het leven van shakespeare is hier alleronbeduidendst: kortheidshalve zullen wij den S.
verwijzen tot den Shakespeare van gervinus en tot delius: der Mythus von shakespere, dan zal hij zien dat het grootste gedeelte van hetgeen hij nederschreef op goede gronden als onwaar wordt wederlegd: vooral de geschiedenis met Sir thomas lucy. In het voorbijgaan zij opgemerkt dat op bladz. 71 te lezen is: the two gentlemen (en niet gentleman) of Verona. - Bladz. 127. Het pentameter van klopstock:

Glückliche Zeit, und ich, glücklich, der sie noch sah! 

wordt in twee verzen afgedeeld en dus verminkt. - Bladz. 134. Er waren onderscheidene Mercurs: die van wieland heette

{==365==} {>>pagina-aanduiding<<}
der Deutsche Mercur. - Bladz. 135. dekt; lees: deckt. - Bladz. 140. ‘Herder werd....hofprediker bij Graaf von der lippe te Bückeburg.’ De S. bedoelt: bij den Graaf van lippe bückeburg. - Bladz. 143. ‘Herman’; lees: hermann. - Ibid. ‘de zoon van een keizerlijk raadsheer.’ n.b. te Frankfort a/M.! - Bladz. 147. ‘Vosz’; lees overal: voss. - Ibid. ‘Methamorphosen’; lees: Metamorphosen. - Ibid. ‘Behalve Grieksch, werden in den kring ook Duitsche dichters gelezen.’ Proeve van stijl! - Bladz. 148. Geen woord van den belangrijken Hainbund, die zoo gewigtigen invloed op de dichters van dat tijdperk oefende. - Ibid. ‘rector aan de hoogeschool te Otterndorf.’ Bestond die hoogeschool niet alleen in de verbeelding van den S.? - Bladz. 149. Waarom de Chronologische orde bij het opnoemen der schriften van schiller niet beter in acht genomen? - Ibid. ‘De jeugdige schiller leefde als een onbezorgd spring in 't veld.’ Proeve van stijl! - Bladz. 153. ‘en de bescheiden jongeling, wiens regten door geen der leden van 't huisgezin ooit verkracht werden.’ Proeve van krachtigen stijl. - Bladz. 172. De S. schijnt het er voor te houden, dat de gestadige beoefening van tacitus, bij hooft gestrekt heeft tot beschaving van diens stijl: tacitus-zelf is dikwerf gezocht, geaffecteerd en duister, en
hooft heeft bij al zijne uitstekende verdiensten dit ééne gebrek, dat hij zijn stijl in een dwangbuis heeft gewrongen en onze schoone moedertaal in den vorm heeft gegoten door tacitus vóór ongeveer zeventien eeuwen aan de Latijnsche taal, of liever aan het Latijnsche proza, opgedrongen. - Bladz. 205. ‘Hoezeer de rampen van 't leven niet moede werden aan zijn huiselijk, geluk te knagen.’ Proeve van....Doch laat ons eindigen. Het boekje kan den toets zelfs van eene oppervlakkige kritiek niet doorstaan. Laten wij wenschen, dat de S. spoedig iets beters levere.

's Hage, Mei 1853.
v.G.




Eerste lessen in de oude Aardrijkskunde naar de leerwijze van  Gaultierbewerkt, door  J.J.J. Snellebrand.Te Amsterdam, bij L.F.J. Hassels. 1853. In kl. 8vo. 66 bl. f :-50.

Het boekje is bewerkt naar de leerwijze van gaultier. Nu

{==366==} {>>pagina-aanduiding<<}
is de Fransche oppervlakkigheid genoegzaam bekend, om er niet veel goeds van te verwaehten. Voeg daarbij dat de Vertaler de eigennamen, die in het oorspronkelijk natuurlijk verhanseld en verknoeid waren, - naar het schijnt door gemis aan kennis der oude talen - in het Hollandsch even gebrekkig heeft teruggegeven, en men zal zich van dit werkje een begrip kunnen vormen. Wij hopen, dat het op Instituten niet anders dan met veel omzigtigheid gebruikt zal worden. Dat het er niet worde gebruikt is echter het wenschelijkst.

's Hage, Mei 1853.
v.G.





Noord-Holland en de Noord-Hollanders in den vrijheids-oorlog tegen Spanje, door  A. Beeloo.Te Haarlem, bij de Erven F. Bohn. 1853. In gr. 8vo. XIV en 400 bl. f 3-75.

Wij zijn het geheel met den Schrijver van dit werk eens, dat het doelmatig is, in dezen tijd op de ongerijmdheid der dwaze meening van sommigen onder onze landgenooten ‘omtrent de oorzaken van den worstelstrijd tegen Spanje’ te wijzen; - eene meening, die zij daarenboven nog bij voortduring ‘onder het volk tracht(en) te verspreiden, - ‘alsof’ namelijk ‘de haat van eenige berooide Edelen de diep gewortelde denkbeelden van onderdanigheid en trouw in de harten der welwikkende en koelzinnige Nederlanders hadde kunnen uitroeijen!’ eene stelling, die wij met hem geene ernstige wederlegging waardig rekenen. Niet minder deelen wij zijn gevoelen, wanneer hij het ‘desniettemin, nuttig en noodzakelijk (acht) den Nederlanders dit gedenkwaardig tijdperk telkens te herinneren, en het oordeel over personen en zaken te gronden op onpartijdige berigten, niet op zoogenaamde traditie en tastbaar eenzijdige voorstelling.’ Hij geeft ons in deze laatste regelen tevens het oogpunt aan, waaruit hij zijn eigen arbeid wenscht beschouwd en beoordeeld te zien; een oogpunt, dat inderdaad alleen met de eischen van een waardig en degelijk geschiedwerk overeenkomt; ook al is het gelijk dit - of misschien dan des te meer - bovenal voor een grooteren dan den bloot wetenschappelijken kring bestemd. Op zulk eene beoordeeling heeft hij evenzeer recht, als hij er door de aangehaalde woorden toe uitlokt, en hij moge het

{==367==} {>>pagina-aanduiding<<}
niet minder als een blijk van onze achting voor zijn arbeid, dan als eene beantwoording aan de wetten eener waardige behandeling der geschiedenis aanzien, wanneer wij er hem in deze aankondiging aan houden. Indien wij hem dan echter volmondig van elke beschuldiging eener ‘eenzijdige voorstelling’ mogen vrijspreken, en ook gaarne getuigen dat wij de meeste blijken in zijn werk hebben gevonden van zijn prijzenswaardig streven om zich boven alle ‘zoogenaamde traditie’ te verheffen, zoo mogen wij hem, bij die getuigenis en vrijspraak, onze bevreemding niet verbergen, dat hij niet, door een gebruik van de nieuwere, of ook oudere maar minder aangewende, geschiedbronnen van onzen vrijheidskrijg, tot een nog juistere en naauwkeuriger voorstelling van de door hem behandelde feiten heeft trachten te komen. Wanneer wij hem gaarne den dank toebrengen waarop hij aanspraak heeft, voor de moeite, die hij zich heeft gegeven het stedelijk Archief van Medemblik en het gewestelijke van Noord-Holland te doorsnuffelen, dan mogen wij hem tevens onze verwondering niet ontveinzen dat hij, van die aangeduide bronnen, twee der onontbeerlijkste niet gebruikt heeft, die hij toch, blijkens zijne Voorrede, bij name en inzage kent; terwijl hij zich daarenboven, juist op die plaats der Voorrede, van beide vrij wat haastig en oppervlakkig afmaakt. Hij zegt ons daar, hoe zijn ‘vriend Dr. j.p. arend’ hem ‘aandachtig maakte op het berigt van mendoça omtrent de inneming van Naarden’, dat ‘gesteund (schijnt) te worden door het rapport van alva van 10 Dec. 1572 in de Correspondance de philippe II.’ Wij willen in geenen deele - wat ook wel in niemands brein op zal komen - den gruwelijken Naarder moord verontschuldigen of zelfs vergoelijken, maar wij
gelooven toch, dat daarbij aan den anders zoo wakkeren en ervarenen romero door de ‘traditie’ een werkdadiger en onwaardiger rol wordt toegedicht, dan hem misschien toekomt; en juist daarvan had de Heer beeloo met behulp der beide aangevoerde bronnen, die hij wat al te lichtvaardig op zij schuift, zich mogelijk kunnen vergewissen. Het is bekend, hoe ons van ouds her verzekerd en geboekt is, dat romero den hem naar Bussem te gemoet gekomen afgevaardigden de verzekering en de belofte gaf, dat Naardens inwoners voor moord en plundering gespaard zouden blijven, en desniettegenstaande weinig uren later de ramp-
{==368==} {>>pagina-aanduiding<<}
zalige stad in vlammen opging. Ons komt het echter uit het verslag van alva en de schets van mendoça, vergeleken met de berichten der ooggetuigen - met name den bekenden lamb. hortensius - voor, dat hier verkeerdelijk romero de schuld draagt van de wreedheid welker slachtoffer de ongelukkige Naarders werden. De ooggetuigen verhalen, hoe zij herhaaldelijk bij genen moesten aandringen op de belofte, die zij zoo gaarne van hem verkregen hadden, en die wij niet gelooven dat hij in 't minst ook bij machte was hun te geven; zoo zij dus uit zijne weifelende houding en omzichtige woorden die belofte hebben meenen te mogen afleiden, dan hebben zij daarin waarschijnlijk meer hunne eigene, weinig gegronde maar zoo innig begeerde, wenschen gehoord, dan de zekere uitspraak van romero verstaan. Romero kon hun lot toen reeds niet meer van hen afwenden; de moord van Naarden was, vóór hij nog uit het leger te Amersfoort was opgetrokken, door alva's zoon, die daar het bevel voerde, besloten, en werd vervolgens door diens krijgsknechten maar al te wreed ten
uitvoer gelegd; maar hém, en niet romero, komt er de schrikkelijke schuld van toe. Ziet hier wat ons mendoça en alva melden: ‘hij nam en verwoeste Naarden’ - zegt de eerste - ‘omdat de muitelingen die stad niet wilden overgeven en groote hardnekkigheid toonden, daar het een klein en bijna open steedjen is, terwijl hij hun nog aanzeide, dat, zoo zij bij hunne dwaling bleven, hij hun de straf zou geven, die zij verdienden’; mendoça zoekt dan echter nog door een vermeend geweerschot van de wallen die straf te verontschuldigen, terwijl hij het doet voorkomen als hadde anders de onderhandeling der afgevaardigde Naarder burgers misschien den bitteren beker van hen kunnen afwenden (*). Even zoo spreekt alva (†) van de halstarrigheid der Naarders, die zich in eene plaats wilden te weêr stellen, waar het niemand in zijn hersens had moeten komen zich te verdedigen, en hij prijst die halstarrigheid, als een beschikking der Voorzienigheid, omdat zij daardoor hunne gerechte straf ontvangen konden. Nu hebben echter de Naarders slechts in den aanvang geweigerd zich over te geven, maar naderhand, gelijk bekend is, naar het

{==369==} {>>pagina-aanduiding<<}
leger gezonden, om zich te onderwerpen; het was toen echter te laat, en Don frederik was besloten zijn aangezegde straf te volvoeren; hij beval hun afgevaardigden dus ook, onmiddellijk met het leger zelf weder meê te trekken, en het was blijkbaar dat de tweede afvaardiging - die naar Bussem - tegenover zijne moordzucht even onvoldoende zou moeten zijn, als de vroegere. Hij verwoestte de stad, omdat zij geweigerd had zich over te geven, en dat hun zulk een lot boven het hoofd hing, hadden de arme burgers genoegzaam kunnen opmaken uit romero's weifelende houding, zonder dat zij dezen voor eeuwig als hun eigenlijken moordenaar hadden moeten brandmerken; want, gelijk wij reeds zeiden, niet hij was dat, maar alva's zoon, die daarin de bekende bedoelingen en voorschriften zijns vaders opvolgde. (*)
Door mendoça's Commentarios en filips' Briefwisseling aan te wenden, had de Heer beeloo zijn werk verder voor de grover en lichtere misstellingen kunnen vrijwaren, die het nu hier en daar ontsieren. Zoo lezen wij b.v. bladz. 152, dat ‘de krijgskundige alva (het leger voor Haarlem) den dag na de inneming der stad bezocht’; alva was echter niet alleen den 14 Julij - twee dagen na die inneming - nog in Nijmegen, maar vertrok eerst den 16 van daar naar Utrecht, en bleef in laatstgemelde stad eenige weken vóór hij, den 14 Augustus, dus meer dan een maand later, in 't Spaansche legerkamp kwam; zie zijne Brieven aan filips, Corresp., II, p. 385 en 400. ‘De bezetting’ van Haarlem bij de overgaaf stelt beeloo (bladz. 150) op ‘achttienhonderd man’, en van dezen werd naar hem ‘de helft omgebracht.’ Alva meldt ons daarentegen (p. 391) dat er 2300 Fransche, Waalsche, en Engelsche soldaten in de stad werden gevonden, die allen omgebracht werden; slechts 600 Duitschers werden, onder de belofte - die zij slecht nakwamen - van niet meer tegen den Koning te dienen, ontwapend naar het Nedersticht gezonden. - Na de verovering van Haarlem, lezen wij verder bij beeloo ‘sloeg Don frederik het oog op Alkmaar.......en reeds den 16 Julij was hij met een leger van 2500 man voetvolk en 300 ruiters opgebroken naar Alkmaar, en kwam in den namiddag in het gezicht dier stad, voornemens haar bij overrompeling te

{==370==} {>>pagina-aanduiding<<}
nemen, of, zoo dit mislukte, een begin te maken met de belegering’ (bladz. 152 en volgg.). Ook deze berichten zijn min juist, en waren uit alva's brieven licht te verbeteren geweest. Het was niet Don frederik, maar noircarmes die naar Alkmaar trok, en ook niet met het plan om het dadelijk te belegeren, als de overrompeling mislukte; zoo als reeds daaruit blijkt dát de overrompeling niet gelukte terwijl noircarmes weder aftrok. ‘Er werd’, daarentegen, gelijk ons alva, in een brief van 28 Julij meldt, ‘in een krijgsraad, waaraan Don frederik, noircarmes, barlaymont en chiappin vitelli deel namen, besloten’ - niet Alkmaar, maar - ‘Enkhuizen en Vlissingen beide te gelijker tijd aan te tasten, en dat Don frederik aan 't hoofd der eene, chiappin aan dat der andere onderneming staan zou. Den 27sten Julij trok Don frederik met noircarmes naar Utrecht, om zijn aandeel in dat plan te volvoeren.’ Daarop echter volgde den 19den - zie alva's brief van 2 Aug. - de aanvang der muiterij in 't Spaansche leger; en die muiterij gaf mede aanleiding, zoo wel tot alva's boven vermelde reis daarheen, als tot het afspringen van de plannen op Enkhuizen, en de belegering van Alkmaar. ‘De Hertog’ - brief van 30 Aug. - ‘ziende hoe veel tijd er verloren was, en door omstandigheden nog gedreven, besloot, op raad van alle raadsleden die bij hem waren, de onderneming tegen Enkhuizen op te geven, en Alkmaar te belegeren’; en den
21sten Aug. begaf zich Don frederik daarheen op weg, terwijl noircarmes reeds den dag te voren met eenig voetvolk vertrokken was. Voor de geschiedenis van 't beleg van Alkmaar had de Heer beeloo met vrucht den brief van laatstgenoemden-zelf - Corresp., II, p. 427 etc. - kunnen gebruiken, die hem b.v. reeds voor de drie of vier weken, die er vóór den eersten storm - op 18 Sept. - verliepen, tot meer bepaalde mededeelingen in staat gesteld zou hebben dan die van bladz. 165, van ‘onderscheidene gewaande aanvallen en herhaalde doch vergeefsche opeischingen.’ Ook mendoça had hem daarbij, zoowel als bij het eind van 't beleg van dienst kunnen zijn.
Waar ons bij het beloop der geschiedenis de Corresp., die in haar tweede deel slechts nog requesens' komst behelst, verlaat, komt ons die van den Zwijger in haar derde deel juist ter snede, welke door den Heer beeloo echter evenzeer

{==371==} {>>pagina-aanduiding<<}
ten onrechte en ten nadeele van zijn boek ongebruikt is gelaten. Zoo was het b.v. niet zoo zeer te Delft bij de Staten, gelijk hij bl. 217 meldt, als wel te Middelburg bij den Prins van Oranje, dat leoninus de afgebroken vredes-onderhandelingen, in December aangeknoopt, voortzette, die toen in Maart op het even vruchtelooze Congres van Breda uitliepen. Zie leoninus' Brieven en uitvoerig verslag in het gemelde Deel der Corresp. de guillaume le taciturne, p. 411 en volgg. - Nopens den later te vermelden inval van hierges in Noord-Holland (bl. 227) omtrent welken, naar des Schrijvers aant. (aldaar) ‘nog veel duisters heerscht’, had hem daarentegen weder mendoça eenige inlichting kunnen verschaffen, die ons (p. 269 b) met zoo veel woorden meldt, dat die geheele tocht naar Noord-Holland slechts eene afleiding was, door requesens bevolen, opdat men ‘de plaatsen van dat gewest met soldaten versterken en alzoo de anderen ontblooten zou.’
Ook buiten het te beklagen verzuim der twee of drie aangehaalde werken, maakt de Schrijver zich aan onnaauwkeurige voorstellingen schuldig. Zoo huldigt hij b.v., in zijne voorstelling van Don jan en diens bedoelingen, nog geheel de oude ‘traditie’ in hare onverdiende hatelijkheid, en schetst ons den ridderlijken Landvoogd als ‘veinsaard en geweldenaar.’ Over dergelijke voorstelling hebben, als men weet, de billijker beschouwingen en beoordeeling des Heeren groen van prinsterer in de Archives reeds recht gedaan. Bij vermelding van de Gentsche Bevrediging (bl. 233) stelt de Heer beeloo verkeerdelijk het beroep op de Algemeene Staten als eene voor de Hervormingspartij ongunstige voorwaarde voor. De Prins van Oranje wist maar al te wel, en dit is door de nieuwere geschiedvorschers niet onopgemerkt gebleven, welke voordeelige gevolgen daarvan voor de zijnen te wachten waren; verkeerdelijk schrijft b. dus ook (bl. 248) dat ‘de krachtig doorbrekende geest der Hervorming bij de Gentsche Bevrediging uit Staatkundige inzigten te veel was aan banden gelegd.’ Zóó zeer werden daarentegen de slechte gevolgen voor hunne partij door de meer Roomschgezinde grooten der Zuidelijke gewesten gevreesd, dat zij er zich tot de eerste Brusselsche Unie toe gedreven vonden, over welker blijkbare beteekenis en bedoeling men vergelijke de Nederlanden onder filips II, bl. 299 en volgg.

{==372==} {>>pagina-aanduiding<<}

Bij de behandeling van leicester's komst in de Nederlanden meldt de Schrijver ter loops, dat men nog vóór dien tijd maurits tot Stadhouder van Holland en Zeeland benoemde, en hem toen tevens den titel van geboren Prins van Oranje gaf. Dit laatste had, vooral in een boek als het zijne, wel eene kleine verklaring noodig gehad, daar wij nu vreezen dat slechts de minste zijner lezers den zin en zamenhang van dien titel vatten zullen, indien zij er zelfs niet tot het verkeerde denkbeeld door verleid worden, door den Heer beyerman in zijne bekende Terechtwijzing zoo juist weêrlegd, als ware hij tegen leicester gericht. Omtrent dienzelfden leicester en zijn bestuur wordt ons bl. 276 gezegd, dat ‘zijne aanwezigheid (hier te lande) het bewijs oplevert van de behoefte, welke er bestond aan een machtig en aanzienlijk hoofd, ten einde het geschokte schip van Staat, te midden eener verbolgen zee, en geteisterd door de stormen van den felsten strijd met den buitenlandschen vijand en der twistende partijen van binnen, met vaste hand te sturen, en naar eene veilige haven te geleiden; 'tgeen hem welligt gelukt zoude zijn, indien men hem meer vertrouwen geschonken had en hij zelf meerder vastheid van karakter, meer doorzigt en altijd zuivere bedoelingen getoond had.’ Wij moeten bekennen, dat bij dien stand van zaken - en wie zal dien loochenen? - dat ‘vertrouwen’ dan toch al zeer misplaatst zou geweest zijn; de Schrijver had blijkbaar moeten zeggen: indien men hem meer vertrouwen had kunnen schenken, en hij-zelf dit niet verbeurd had. Aan dergelijke feilen van overhaasting, zouden wij haast zeggen, gaat de voordracht van zijn boek ook elders mank; zoo lezen wij b.v. bl. 78 dat ‘de verrassing en inneming van Bergen door lodewijk
van nassau, alva genoodzaakt’ had ‘de bezettingen uit verscheiden steden en plaatsen van Zuid-Holland te ligten’, die zich ‘daarop dadelijk voor den Prins verklaarden, of ingenomen werden. Intusschen’ - zoo vervolgt hij dan - ‘kwam deze beweging van alva's troepen bijna op het verlies van Haarlem te staan’, en dan zegt hij weder op de volgende bladzijde, dat ‘de aanslag op Haarlem mislukt was, daar men zich van binnen ook in staat van tegenweer gesteld had; terwijl de Spanjaarden, op het gerucht der inneming van Bergen door Graaf lodewijk van nassau, Holland verlieten en de wijk namen naar Utrecht.’ Bladz. 259 hoo-
{==373==} {>>pagina-aanduiding<<}
ren wij plotseling van ‘het afspringen van den Vredehandel te Keulen’ spreken, van welken er vroeger volstrekt geene melding geweest is, en die dus voor den min ervaren lezer eene duistere zaak moet blijven. Als kleine onnaauwkeurigheden teekenden wij aan: het zeggen van den Schrijver, dat de Staten van Holland ‘op den achttienden’ (July) ter eerste vrije vergadering te Dordrecht bijeenkwamen; het was, gelijk hij-zelf beter en later (bl. 77) schrijft, den vijftienden: - den achttienden, gelijk hij er daar juist bijvoegt, verscheen er marnix in 's Prinsen naam. - Alva droeg niet den 1 December 1573, maar den dag vóór St. andries, en dus den 29 November, het bewind aan requesens over; zie de Corresp. II, en vergelijk de Nederlanden onder filips II, bl. 53. Van ant. olivier, die bij zijn dood (bl. 141) als een ‘dapper hopman en Henegouwer’
herdacht wordt, had tevens wel het aandeel vermeld mogen worden, dat hij in de verrassing van Bergen had gehad.
Het deed ons genoegen ook den Heer beeloo het woord voor sonoy te zien opvatten, die door zoo velen zijner tijdgenooten en nakomelingen een hatelijken of zelfs afschuwelijken schijn gekregen heeft, en dat, bij al zijne strengheid, gewisselijk niet verdiende. Dat hij ‘met vaste hand de teugels van het militair gezag’ in het Noorderkwartier voerde, en tevens leicester ‘met ronde, oprechte krijgsmanstrouw toegedaan’ was, is eene even billijke als juiste uitspraak omtrent zijn vroeger en later gedrag en handelwijze, die hem tevens ter rechtvaardiging kan strekken. Vóór zijn eerste vertrek reeds naar Engeland had hem leicester, tegen 9 Nov. 1586, naar Arnhem ontboden, om hem daar eenige zaken ‘de dienst en zekerheid des Lands, ook die van zijn quartier betreffende’ te doen kenbaar worden. Het briefje van opontbod is onder de verzameling Handschriften der Leidsche boekerij bewaard, waaruit wij het voor den belangstellende ten slotte overnemen:
Sr. senoy. Comme nous avons trouvé grandement nécessaire devant nre voyage, qu'avons nécessairement à faire vers Angleterre, de vous faire proposer et communiquer de nre part, en présence de nre tres cher et très aimé cousin, Monsr. le Comte de Hohenlo, quelques affaires concernant le service et la sureté du pays et mesmes aussy du quartier qu'avez a garder; nous vous mandons que ne facie, nulle faulte de vous trouver précisement

{==374==} {>>pagina-aanduiding<<}
le ixe de ce moys stilo novo à Arnhem, auprès de nre dict tres aimé Cousin et les deputez, lesquels à ce avons commis pour illice entendre nre bonne volunté, sans à ce faire faulte. Atant, Mr. sonoy, Dieu vous ait en sa Ste garde. Escrit à Utrecht ce iiije de Novembre 1586.

Vre bon amy
r. leycester.
Au Sr. senoy
Colonnel.

Leiden, April 1853.
v.




Verspreide en nagelaten Dicht- en Proza-stukken - met biographie - van  R.H. van Someren,in leven Burgemeester van Kralingen, Ridder der Orde van den Ned. Leeuw, Corresp. lid van het Kon. Ned. Instituut, enz. enz. Te Utrecht, bij L.E. Bosch en Zoon. 1852. In gr. 8vo. 283 en XV bl. f 2-:

De mortuis nil nisi bene zegt een bekend spreekwoord, dat men zeker wel eens misbruikt heeft, en dat daarom door anderen als gevaarlijk is voorgesteld, maar ook gegronde rechten kan laten gelden. Er ligt toch iets stuitends in voor den zedelijken mensch, nog te smalen op iemand aan wien de Natuur hare ruste schonk, die hem voor alle verontrusting van elders moest vrijwaren. Van den anderen kant is het echter voor hem, die geroepen wordt om over het nagelaten werk van een dichter of prozaschrijver te spreken, moeijelijk dien regel te betrachten, wanneer er tot lof en aanprijzing geene reden is, en het zwijgen zoude in zulk een geval voorzeker het beste zijn. Wanneer wij dus de pen opvatten om met een enkel woord deze dicht- en proza-vruchten van den ontslapen van someren aan te kondigen, dan mag de lezer daaruit reeds opmaken, dat er ‘iets goeds’ over te zeggen valt, en dat de verdienstelijke Uitgever - Dr. wap - zich verandwoord mag rekenen. De inhoud en de onderwerpen der verzen zijn zoo als zich die van een man laten verwachten, die waarlijk, gelijk zijn levensbeschrijver zegt: ‘bij alle gelegenheden van zijne liefde en verknochtheid aan de Vorsten zijns Lands deed blijken’, en daarbij in een tijd schreef als de jaren 1830 en 1831. Allen bijna zijn gewijd aan de geboorteof huwelijksfeesten der leden van het Koninklijke Stamhuis,

{==375==} {>>pagina-aanduiding<<}
of betreffen den toestand des Vaderlands en de gebeurtenissen in de jaren van den Belgischen opstand. Verdienstelijk is daaronder voorzeker het eenvoudige vers de ‘Zeereis met het schip Hollandia, Kapitein willem willemszoon’:

‘Och wat spookt het naar van nacht! 
't Is zoo raauw, zoo bar, zoo donker, 
Schipper, schipper geef toch acht, 
Gij mist maan- en star-geflonker; 
Vreeslijk steekt de stormwind op, 
't Schip kraakt luid van boôm tot top, 
't Noodweer scheurt het zeil aan flarden; 
Al de gronden, die gij peilt, 
Roepen u dat gij verzeilt, 
En gij 't langer niet kunt harden; 
Spreek in Gods naam hoe het staat 
En of 't op of ondergaat.’ 
 
Vrienden, zijt in Gods naam stil, 
Haalt de hoofden naar beneden, 
Blijft bedaard, hoe 't woeden wil, 
Troost u, 't ergst is al geleden; 
Schoon de orkaan van gramschap brult, 
Schoon de lucht in 't zwart zich hult, 
Schoon het schip moog krakend schokken, 
Vreest niet, vrienden, nog geen nood, 
Vreest niet bij elk nieuwen stoot, 
Dat de zee u in zal slokken; 
Toegesjord is luik en poort, 
En 't is alles wèl aan boord. 
 
‘Schipper, schipper 't is genoeg. 
Ach! vergeef ons onze dwaling, 
Wend, waarheen ge wilt den boeg, 
Zwijgend volgen we uw bepaling; 
't Zij ge ons oproept op het dek, 
Of doet stoppen aan een lek, 
Of ons winden doet of sjouwen, 
Daadlijk, schipper, staan we klaar, 
Hoe en waar het noodig waar, 
Zonder mutsen, zonder mouwen; 

{==376==} {>>pagina-aanduiding<<}

't Zij gij vraagt of 't zij gij prest, 
Alles doet gij tot ons best.’ 

Men ziet het, de stemming en zin van het geheel is wel wat zeer ‘vertrouwend’, maar wij behoeven met den overleden Zanger niet over zijne staatkundige beginselen te twisten. De eenvoud van het vers is te verdienstelijker, omdat zijne zangen gewoonlijk aan het tegenovergestelde mank gaan, daar, gelijk men in beeldrijken trant van hen gezegd heeft, hunne ‘vlammen niet ongestoord in een zachten en helderen gloed voortbranden, maar soms door een windstoot wel eens uit de ware rigting geblazen en door den rook van verkeerde beeldspraak overwalmd worden.’ Hetzelfde is ook met zijn proza van tijd tot tijd het geval. Tot eene proeve van dat proza strekke het einde der redevoering ‘over den voordeeligen invloed des schilders’, waar wij b.v. lezen: ‘nu behoeft de vaderlandsche kunstplant voor geene vertreding, de ontluikende kunstknop voor geene verdorring, de bloeijende kunstbloem voor geene verwelking meer te vreezen. De worm des nijds moge aan den wortel knagen, de spin der afgunst de bladeren besmetten, de windvlaag der miskenning op knop en stengel woeden: geen nood! de koninklijke hovenier zal den struik, den knop en de bloem beschutten en hoeden; de worm zal sterven; de spin barsten, de vlaag zwijgen,’ enz. - Verdienstelijker dan deze redevoering en de volgende ‘over de verpligtingen des dichters’, zijn echter de beide laatste stukken, die eene warme pleitrede voor den dikwijls te snood miskenden lumey behelzen, en van ijverige kamerstudie en scherpzinnige redeneering getuigen. Het is om háár vooral, dat wij den Heer Dr. wap dank schuldig zijn voor 't bezorgen der uitgave, daar zij, door de aanwending, die men vande andere zijde, juist in den laatsten tijd, van den Delftschen geestelijke, Pater muis, heeft zoeken te maken, dubbel belangrijk zijn geworden, en het beeld van den door zijn droevig en
deerniswaardig levenseind te veel verheerlijkten Pater, van die zijde in een licht stellen, waarin het voor zoo hartstochtelijk een Protestant als lumey al zeer aanstootelijk moest zijn. Versjens als de volgende:

{==377==} {>>pagina-aanduiding<<}


O vos Christi perduelles 
Orthodoxiae rebelles 
Antichristi milites; 
Quando tamen desistetis 
Aut quando resipiscetis 
Vos, viri satellites? 

of:

Tu in medio luporumn 
Habitans hereticorum 
Non times contagium? 
Fuge pestem animorum, enz. 

pleiten minder voor den liefderijken zin des paters, dan men dien gewoonlijk wil doen voorkomen. Verre van ons daarom den snooden moord, door lumey aan hem begaan, te willen verontschuldigen; integendeel, de Heer van someren schijnt ons wat te veel de rol van een advocaat op zich te hebben willen nemen, die in zijn cliënt niet slechts alles wil verontschuldigen en verklaren, maar zelfs als goed en verdienstelijk voorstellen, wat noch verdienstelijk noch goed was. Met eene kalmere beschouwing had van someren zoo wel der vaderlandsche geschiedkunde, als den held zijner redevoering zelf meer dienst gedaan; daar de laatste nu al te schoon is afgebeeld, om in zulk eene voorstelling bij den naar waarheid vorschenden lezer welkom te zijn, en de eerste nu de juiste schildering van lumey nog wacht. Bouwstoffen tot zulk eene schildering bevatten de beide redevoeringen des Heeren van someren echter in ruime mate, en zij zijn, met en nevens de belangrijke aanteekeningen van den Heer van groningen in zijne Watergeuzen, in dit opzigt ten zeerste aan te bevelen.
Buiten de gemelde verzen en verhandelingen bevat deze verzameling nog eene niet onverdienstelijke vertaling eeniger stukken uit de lamartines Dernier chant du pélérinage d'harold; een Jubelzang bij 't vijftigjarig bestaan der Maatschappij tot Nut van 't Algemeen; eene Cantate bij de inwijding der Nieuwe Kerk van Kralingen; een Inwijdingszang voor de Nieuwe Zuiderkerk te Rotterdam, en een bekroond gedicht over het gevoel van eigenwaarde, een onderwerp tot welks behandeling v.s. bij het ‘hoog gestemd gevoel’ dat hij, volgens zijn tweeden

{==378==} {>>pagina-aanduiding<<}
levensbeschrijver, zelf van die eigenschap moet bezeten hebben, zich met recht geroepen mogt achten. De volgende uitspraak kan misschien dáárin eene verklaring vinden, al komt ons hare algemeene waarheid niet onbetwistbaar voor:

O eigenwaarde, o zelfbeseffen, 
O zalig zelfgevoel, een reine borst ontweld! 
Gij kunt den lijder hooger heffen, 
Gij zijt het, die alleen regtvaardig vonnis velt. 

De Uitgever heeft, ter inleiding, een kort levensberigt van zijne hand, een ander uit de Handelingen der Maatschappij van Nederlandsche Letterkunde, en een derde van den algemeenen Secretaris van het Koninklijk Nederlandsch Instituut doen voorafgaan; in het eerste hadden wij gewenscht niet dat afschuwelijke van af te vinden, dat door het Instituut met recht is veroordeeld geworden, en waarover het zich in zijn graf zeker nog omkeert; het tweede herinnert, in zijn inleiding vooral, te veel aan dien goedhartigen stijl, die door de geestige pen van hein knaps levensbeschrijver zoo sprekend nagevolgd en zoo fijn bespot is: ‘Onder de verdienstelijke mannen’ - zoo vangt het aan - ‘aan de Maatschappij van Nederlandsche Letterkunde, in den afgeloopen tijdkring, ontvallen, behoort almede vermeld te worden haar werkzaam en zoo zeer in hare bemoeijingen belangstellend medelid’ enz. Daar de Schrijver, zoo wij gelooven, nog in leven is, moge hij ons deze aanmerking ten goede houden.

Madeleine, of de alles overwinnende kracht des geloofs; door  Julia Kavanagh.Een verhaal op waarheid gegrond. Naar den tweeden druk uit het Engelsch vertaald. Te Sneek, bij van Druten en Bleeker. 1853. In gr. 8vo. 286 bl. f 2-70.

Dit wél geschreven en goed overgebragte verhaal verdient alle aanbeveling; inzonderheid, omdat het ‘op waarheid gegrond’ - waaraan wij geene reden hebben te twijfelen - eene waarheid aanschouwelijk maakt, die in ons Vaderland en bij de spanning der laatste tijden te veel wordt voorbijgezien; namelijk, dat het Christelijk beginsel van liefde, opöffering,

{==379==} {>>pagina-aanduiding<<}
zelfverloochening, zich door de kracht des geloofs ook dáár niet verloochent, waar men van den geest des Evangelies cene minder heldere voorstelling heeft: in de Roomsche Kerk. Die Kerk-zelve mag er door hare aanmatigende, dreigende, tegenover het Protestantisme beleedigende houding zelve de oorzaak van zijn, wanneer zij door dat Protestantisme te eenzijdig wordt beoordeeld; - zeker is het, dat wij doorgaans in haar meer opmerken het streven naar gezag en invloed in het maatschappelijk leven, dan het kweeken op hare wijze van hetgeen goed en liefelijk is voor God en de menschen. Zij kan hare werkzaamheid in dit laatste opzigt te minder openbaren, naarmate zij meer gekromd gaat onder het juk van het Ultramontanisme; maar waar zij door dat juk niet geheel verlamd wordt, daar levert zij ook het blijk, dat de kracht van het Evangelie zich kan ontwikkelen onder elken vorm van uitwendige Kerkgemeenschap. Madeleine, de beminnelijke hoofdpersoon van dit verhaal, is daarvan de type. Zij heeft zich ten levensdoel gesteld een hospitaal te stichten, en wijdt aan dat menschlievend oogmerk alle hare krachten. Geene bezwaren schrikken haar af, geene teleurstellingen ontmoedigen haar, geene miskenning verflaauwt haren ijver, geene beproeving bluscht haar geloof uit, en ofschoon na 't verscheiden van het eenvoudige boerenmeisje niets dan haar naam gelezen wordt op hare stille rustplaats; Gods engelen hebben hare moeiten en opöfferingen opgeteekend in het gedenkboek dat open ligt voor het aangezigt des Eeuwigen.
Mogen wij ons ééne aanmerking veroorloven, dan is zij deze: dat hier en daar door het teekenstift der bekwame Schrijfster nog met enkele tinten beter had kunnen zijn in 't licht gesteld, dat het geloof de bron was waaruit madeleines bemoeijingen voortsproten. Voor den nadenkende is dat wel blijkbaar genoeg, maar vele lezers denken dikwijls minder dan de Schrijvers zich wel voorstellen. Doch dit is eene kleinigheid, en wij prijzen het boekje met nadruk aan, ook aan hen die in de Roomsche Kerk, partijdig genoeg, niets anders zien dan enkel niet-Christelijke, zoo niet tegen-Christelijke elementen.





{==380==} {>>pagina-aanduiding<<}

Katharina paulowna, of de kracht der zwakkere sekse, door  J. Herman de Ridder.Te Haarlem, bij A.C. Kruseman. 1853. In 12mo. 35 bl. f :-25.

Het heeft nergens en nooit, zoo ver de geschiedenis der menschen tot ons gekomen is, aan edele, menschlievende, verstandige en achtenswaardige vrouwen ontbroken; en ook óns Vaderland kan roem dragen op véle voortreffelijke dochteren van eva. De kracht der zwakkere sekse - hoe is zij reeds in het Romeinsche rijk gebleken, en met hoe veel trots verheft zich Rusland op een der grootste Vorstinnen! De Heer de ridder, te regt bekend als een man die zich het lot der armen krachtdadig aantrekt, heeft door het schrijven van dit boekje de zwakkere sekse willen opwekken om het schoone voorbeeld van de Wurtembergsche Koningin na te streven. Groote ingenomenheid met een onderwerp doet ons steeds minder of meer gevaar loopen van te overdrijven, en ook de Eerw. de ridder is daar niet gehéél van bevrijd gebleven. Ref. wil niet verheelen dat hij eene centralisatie van de armenzorg niet wenschelijk acht, ook dan niet wanneer zij enkel de zorg voor zieke armen betreft: zulk een stelsel toch vergt het onmogelijke van de persoon die het middelpunt uitmaakt. Ook kan Ref. niet onvoorwaardelijk toestemmen, dat zij die van lageren stand zijn in dien stand moeten gehouden worden; vermits dat eene ongeoorloofde heerschappij der hoogere standen medebrengt, en 't eene onveranderlijke wet der Natuur is, dat er eene eeuwige wisseling, ook in de zedelijke wereld, plaats hebbe. Zulk eene stabiliteits-wet aan te nemen, zou meer zijn dan een spijl uit het maatschappelijk raderwerk weg te nemen. Wij willen echter op den regtmatigen lof van katharina paulowna niets afdingen en kunnen, na hetgeen de Eerw. de ridder heeft gezegd, er ook niets bijvoegen; maar wenschen dat dit kleine geschrift den grooten zegen moge aanbrengen die er mede bedoeld is, en dat het alzoo medewerke om onze Vaderlandsche vrouwen hare krachten te doen
gevoelen, maar bovenal ten goede aanwenden.
Druk, papier en correctie zijn onberispelijk.

l.h.v.





{==381==} {>>pagina-aanduiding<<}

De wereld in 't klein, door  A. van der Hoeve,Predikant te Keppel. II Deelen. Te Amsterdam, bij J.H. Gebhard en Comp. 1853. In gr. 8vo. 590 bl. f 5-75.

De Schrijver heeft een hooger doel met dit werk gehad dan om dezen en genen eens aangenaam bezig te houden: hij heeft er nut meê willen stichten ‘voor de zaak van Evangelische waarheid en Christelijk leven.’ Zal dat oogmerk er door worden bereikt? Bedenkende hoe ernstig 't hem gestemd heeft gelooft Ref. dat de S. voor 't Christelijk leven van eenigen zijner lezers niet zonder vrucht gewerkt zal hebben. Naar óns gevoelen echter ware 't beter geweest als de S. zich minder hadde geïsoleerd. Ref. is geen godgeleerde, maar bedriegt hij zich niet dan verstaat de S. door ‘Evangelische waarheid’ het geloof der Hervormden in zijne vrijheid, zoo als dat voornamelijk gepersonifiëerd schijnt in rijkhold den vader en in maria; en Ref. zou 't beter gevonden hebben als die ‘waarheid’ gepersonifiëerd ware geworden in iemand aan geenerlei kerkleer, maar alleen aan den Bijbel gehecht: een tégenbeeld van den filosoof kleber, die aan geene kerkleer verbonden is omdat hij den Bijbel verwerpt. Uit de verschillende opvattingen der ‘Evangelische waarheid’ zijn de verschillende Kerkgenootschappen ontstaan; tot verzoening van die Kerkgenootschappen echter is het werk niet bestemd: de Schrijver stelt eenvoudig de uiting en werking der geloofsbegrippen van twee voorname partijen in 't Hervormde Kerkgenootschap tegenover elkander, en die beiden, minder of meer, tegenover de uiting en werking van natuurfilosofie en ongeloof. Dat vindt Ref. eenigzins bekrompen. - Dan wordt de werking van het formulier-geloof geschetst in het spreken en handelen van den Heer en Mevrouw zeeltink, Jufvrouw van der starre, den Heer van staalen, den gouverneur bouwhof en den knecht dirk wouters; maar als men ons vraagt: of de S., die anderen
‘boven alle partijen’ wil verheffen, zelf genoeg ‘boven alle partijen’ stond, om die schets met onpartijdigheid te leveren, dan kunnen wij er geen ja op zeggen. Met niemand der hier geschetste formulier-geloovigen zou Ref. wenschen om te gaan; het geloof van Jufvw. van der starre blijkt bovendien aan wereldsche belangen geheel ondergeschikt te zijn,

{==382==} {>>pagina-aanduiding<<}
en dirk wouters is zelfs een volslagen fielt. Daarentegen is, onder de vrij-geloovigen, ieder, van den laagsten tot den hoogsten, belangeloos, weldadig en beminnelijk. Maar is dat in de wereld in het groot óók zoo? Ref. twijfelt er zéér aan: hij onderstelt het goed en kwaad onder alle partijen in gelijke mate, en houdt daarom deze kleine wereld voor een portret van de groote, maar van onvolkomen gelijkenis, en zéker geen daguerréotype. Eindelijk: men vindt hier als ten slotte, (D. II, bl. 331) een gesprek over de gevoelens der twee partijen, waarin maria vraagt: ‘of het zoo zeker is dat de vrijgeloovigen dwalen?’ en van hare moeder, de formulier-geloovige Mw. zeeltink, tot antwoord krijgt: dat dit het punt is waarover gestreden wordt. Op dit gezegde doet de S. maria antwoorden: ‘zoo lang er strijd gevoerd wordt, is het immers nog onbeslist aan wélken kant de dwaling heerscht.’ - en dát antwoord weet Ref. niet met de voorrede en 't verhaal overeen te brengen. Even als maria dien strijd betreurende ‘zoo als hij gevoerd wordt,’ omdat de liefde er onder lijdt, beschouwt hij dit werk als een soort van granaat naar de verschansing van des S. tegenpartij geslingerd, en het verhaal wel allezins geschikt om Christelijk leven te bevorderen, maar ‘voor de zaak van Evangelische waarheid van minder belang dan 't had kunnen zijn bij wat minder eenzijdigheid.
Dit zijn de aanmerkingen door Ref. onder het lezen gemaakt; doch die gevende voor hetgeen zij zijn, erkent hij volmondig in langen tijd geen roman gelezen te hebben zoo nuttig en te gelijk zoo boeijend als deze. De verlichte, ongedwongen godsvrucht van rijkhold en zijne gade, maken hunnen huiselijken kring tot eene kweekschool van liefde en deugdbetrachting. De stijve partijgeest van zeeltink, de filosofie van den ontevreden kleber, de twijfel van den student rudolf rijkhold geven er, ongezocht, aanleiding tot hoogst leerrijke gesprekken over de belangrijkste aangelegenheden van den tijd, in welken vader rijkhold, de leeraren torlet en klinkhorst, en de godsdienstige maria zeeltink, de zaak des geloofs en des lichts met overredende, soms gloeijende welsprekendheid voorstaan. Dat zij de overwinning behalen behoeft niet verzekerd te worden. Hoofdzakelijk echter betreffen die gesprekken den Heiland der wereld, en Zijn verheven zaligmakende leer, waarbij de opgeworpen twijfel aan Zijn

{==383==} {>>pagina-aanduiding<<}
historisch bestaan wordt opgelost. Ook over des menschen door de natuurfilosofie betwijfelde persoonlijke onsterfelijkheid bevat het werk heerlijke bladzijden, en al die leering is in een lijst gevat van zoo velerlei afwisselende gebeurtenissen en handelingen onder liefde en haat, voor- en tegenspoed, vreugde en smart, dat men het werk niet gaarne uit de hand legt, en, aan het slot gekomen, schier betreurt dat er de S. een einde aan maakte. Men vindt hier niets onnatuurlijks, en weinig grappigs: alleen Doctor sligman, de rijke wente, en de kastelein neeltink doen somwijlen eens glimlagchen; maar des te meer ongekunsteld innig gevoel in de aangename vormen van een bondigen, buigzamen, fraaijen stijl. De sterftooneelen van Ds. torlett, en de kleine caroline zijn aandoenlijk schoon, ook om der gevolgen wille; want het laatste heeft een krachtigen invloed op het geloof van rudolf, en het eerste geeft der familie rijkhold gelegenheid tot de edelste zorg voor des leeraars weduwe: eene zorg aan welke rijkhold later zijne en der zijnen redding en geluk heeft te danken. Hoe flaauw en duister dit weinige zij, de lezer ziet er uit dat en in welke mate Ref., in weerwil van de gemaakte aanmerkingen, met het werk is ingenomen. Hij beveelt het ieder aan die smaak vindt in het ernstige en degelijke, en wenscht den Schrijver lust en gelegenheid toe om de Vaderlandsche letterkunde met meer werken in dien geest te verrijken.
Elk der deelen is met eene plaat versierd, en het papier en de druk zijn zoo als men die van den zorgvuldigen Uitgever mag verwachten.

Karel vernon, een transatlantisch verhaal. Tooneelen en schetsen uit het leven op Jamaica, in Zuid-Amerika en Engeland. Naar het Engelsch van den Luitenant-Kolonel henry, senior. II Deelen. Te Groningen, bij R.J. Schierbeek. 1852. In gr. 8vo. 559 bl. f 5-20.

Deze wélgeschrevene en wélvertaalde roman leert ons de zeden kennen in de Britsche bezittingen in Zuid-Amerika. Karel vernon eerst officier, later ten gevolge van eene erfenis grondbezitter op Jamaica, komt op zijne plantaadjen en vindt er schraapzucht en knevelarij op de eene; een zacht en wijs bestuur op de andere: dáár verdrukking en verdierlijking; hier menschelijkheid en vrede. Hij is bezield met edele beginselen,

{==384==} {>>pagina-aanduiding<<}
brengt ze met vrucht in toepassing, en doet zien hoe de verdrukking van den evenmensch een stelsel is, den vloek der nakomelingen waardig. Hij vat een hartstogtelijk gevoel op voor een jeugdig meisje, waarmede hij eene op verkeerde beginselen steunende betrekking onderhoudt, om die naderhand tegen de echtelijke betrekking met een ander meisje te verwisselen. Ook hierin straalt het verwerpelijke door van eene gemeenschap zonder zedelijke beginselen en maatschappelijke banden. Het verkeer, de zamenleving, de zeetogten, de zeerooverijen enz. worden er levendig en toch onopgesmukt in verhaald. Allengs echter ondergaat er het leven eene groote verandering en Uncle Toms Cabin zal ook dáár de uitwerking niet missen.
Het verhaal is onderhoudend geschreven. Druk en papier zijn goed, en het geheel verdient aanprijzing.
l.h.v.




Eerste grondbeginselen der Natuurkunde, strekkende tot leesboek voor alle standen, hoofdzakelijk tot zelfonderrigt voor jonge lieden en tot handleiding voor onderwijzers; door  P. van der Burg.Tweede Stukje. Met 132 figuren. Derde, geheel omgewerkte druk. Te Gouda, bij G.B. van Goor. 1852. In kl. 8vo. 320 bl. f 1-60.

Ref. heeft bij de aankondiging van het Eerste Stuk met wélverdienden lof van het werk gesproken en zou dus het tweede aankondigende in herhaling moeten vervallen. Intusschen is er eene omstandigheid, waarover hij nog niet gesproken heeft; maar nu gelooft het zwijgen niet te mogen bewaren; zij is deze, dat de Schrijver het werk voor den derden druk geheel heeft omgewerkt. Naar het gevoelen van Ref. getuigt de herdruk van de geschiktheid der twee eerste uitgaven, en de geheele omwerking is dus zeer gewaagd geweest. Er is daardoor als 't ware een geheel nieuw werk ontstaan, inderdaad misschien beter wat het wetenschappelijk gehalte betreft; doch waarbij het eigenaardige kan geleden hebben, dat de eerste drukken zoo gezocht maakte. De Hoofdstukken over het licht, het geluid, de wet van mariotte naslaande kwam 't Ref. voor, dat zij eene eenigzins te hooge vlugt nemen in een boek tot zelfönderrigt voor jonge lieden en tot leesboek voor alle standen bestemd.
Behoudens deze aanmerking gedraagt Ref. zich geheel aan de vroegere aankondigingen.
l.h.v.






{==385==} {>>pagina-aanduiding<<}

Boekbeschouwing.

Stichtelijke uren, door  Nicolaas Beets. 1851.Te Haarlem, bij de Erven F. Bohn. In gr. 8vo. 480 bl. f 4-20.

Niet geheel onverwacht was het besluit des leeraars van Heemstede, in het berigt op den omslag van het laatste stuk van dezen Jaargang geplaatst, dat hij, althans vooreerst, de uitgave of voortzetting van dezen niet minder nuttigen dan loffelijken arbeid zoude staken. Wij eerbiedigen dit voornemen, beseffende wat het kost elk jaar zulk een boekdeel te leveren, zonder dat iemand over bekoeling, herhaling, of gezochtheid om wat nieuws te zeggen kunne te klagen hebben. Niet velen zullen het den Heer beets vier jaren achter elkander zóó nadoen. Bovendien is 't prijselijk in een Schrijver, niet slechts te willen boeijen, maar ook 't verlangen gaande te houden. Dit heeft hij misschien van luther geleerd, die op de vraag: hoe een prediker het best op den duur zou voldoen? ten antwoord gaf: ‘door te eindigen als de hoorders nog vol aandacht zijn.’ - Op die wijze verhoedt men alle ontstichtende overlading.
Deze bundel is in niets minder dan de vorigen. Heerlijk is hier des Schrijvers voorstelling van eens Christens werkzame rust in de dienst van den Heer, en van den weg ten leven, waartoe vereischt worden: bewustheid dat ons iets ontbreekt; af te zien van hetgeen wij te veel hebben, en toevoorzigt op de algenoegzaamheid van God. Met andere woorden: behoefte, zelfverloochening, en geloof. Hij wijst ook op den weg die van het leven afleidt: de hebzucht, eene zonde algemeener, verraderlijker, hardnekkiger dan eenige andere. Aanschouwelijk wordt het in den geloove zien van de heerlijkheid Gods door hem voorgesteld. Een helderen spiegel houdt hij zijnen lezers voor, en gelukkig wie, daarin blikkende, in zichzelven niet den priester of leviet, maar den Samaritaan herkent. Intusschen houdt hij den spiegel zóó, dat men, de oogen niet willens sluitende, zich niet vergissen kan. Even zoo karaktermatig doet hij de tegenstelling uitkomen, tusschen

{==386==} {>>pagina-aanduiding<<}
den zondaar, die ootmoedig zich buigt voor zijnen God, en den hooghartigen Farizeër, voorgesteld in 't verhaal van den maaltijd bij simon.
De Eerw. beets houdt vast aan de Openbaring Gods in de Schrift. Hij vindt daarin overal Gods Woord. Dit stelt hem ook in staat zoo vaardig de wonderen van Gods wet open te leggen en zijne lezers uit te lokken tot het gebed, het eenige middel om het Goddelijke in Gods Woord op te merken en te verstaan.
Een der voortreffelijkste stukken in dezen bundel achten wij de schildering van lazarus en den rijken man, in welke hij de gevaren van den overvloed en den zegen van het gebrek voorstelt. Wij zouden 't bijkans eene Christelijk Socialistische beschouwing noemen, die niet van het valsche standpunt uitgaat, waarop de rijke arm, doch de arme niet rijk wordt; maar het ware standpunt van beiden aanwijst. Wie zal ons zeggen wat er bij de menigmaal ontzettende tegenstelling van rijkdom en armoede omgaat in de harten der rijken en armen-zelven? Het natuurlijkste is dat de eersten door de laatsten benijd; de laatsten door de eersten beklaagd worden. En hoe veel wordt er gezegd en gedaan om de rijken te verblinden, en de ontevredenheid der armen ten top te voeren! Het laatste vooral is in onze tijden aan de orde. Als men zekere stemmen gelooft, dan ligt het geluk in het genot, en dit laatste alleen bij den rijke, ten koste van den arme. De zonden der genietende rijken worden met de zwartste kleuren tegen de verheerlijkte deugden der armen overgesteld. Doch nu en dan treden ook andere troosters op. Met een dichterlijken tooverstaf raken zij de genietingen en voorregten der rijken aan dat zij verdwijnen, en er slechts verborgene rampen, smarten en kwalen kunnen overblijven. Elk behangsel van zijde of fluweel omgeeft een martelplaats waarop een kranke verleider, of onbarmhartige vrek den slaap niet kan vatten. Opbeurend daarentegen zijn hunne ontdekkingen op het gebied der armoede. Elke hut van stroo of klei is een waarborg voor gezondheid, zielsrust en eensgezindheid. Treffende voorstellingen, waarbij de rijken met zelfbehagen, de armen met smart uitroepen: ‘Zij zijn niet naar het leven!’ en wier onwaarheid de rijken verbittert en met de armoede den spot drijft. Is het niet veel beter bij de werkelijkheid

{==387==} {>>pagina-aanduiding<<}
te blijven, en den rijke op het gevaar, den arme op den zegen van zijn stand opmerkzaam te maken? Dit deed de Heiland in de gelijkenis van den rijken mensch en lazarus. Beets doet overal uitmuntende practische grepen in het leven, en wij zouden ons zeer verheugen als hij de schoone verhalen, welke lukas ons bewaard heeft, zijner poëtische Muze in handen gave.
Wie nooit iets ervaren heeft van de voldoening die uit het geven voortvloeit, leze het betoog over 's Heilands woord: ‘het is zaliger te geven dan te ontvangen’; dán, ziende wat het ware geven is, zal ook bij hem misschien de begeerte ontstaan, om aan die zaligheid deel te erlangen.
De Schrijver wint de harten niet minder door 't gebruik dat hij maakt van voorbeelden uit de geschiedenis. In nathanaël kunnen wij zien of in ons gemoed openhartigheid zich vereenigt met opregtheid, en hoe wij door eigen inspanning, door invloed van buiten, maar bovenal door de kracht van Gods geest daartoe komen kunnen.
Zielkundig wordt de verbittering tusschen paulus en barnabas opgehelderd, en uit die beschouwing aanleiding genomen om te waarschuwen tegen Apostel- en menschenvergoding; tegen verwerping van den broeder om opgemerkte feilen, en tegen te groot vertrouwen op eigen kracht. Bij de heerschende twisten in de Kerk, vooral tusschen hen die in de heilige bediening meer ijver voor hunne opvatting dan liefde voor de waarheid aan den dag leggen, is het volgende bemoedigend:
‘Hij die onze krachten niet behoeft, volvoert den raad Zijner liefde ook ondanks onze zwakheden, en soms door onze zwakheden. In spijt van zoo menige verbittering, scheiding, scheuring, verdeeldheid als haar ontsieren, staat Zijne Kerk tot op dezen dag; omdat zij niet staat op barnabas of paulus, op luther of zwinglius, maar op de rots der eeuwen; omdat zij niet gegrondvest is in de uitnemendheden der belijders en der dienaars, maar in het bloed van den Zoon van God. Zijn Evangelie blijft eene kracht Gods tot zaligheid voor een iegelijk die gelooft. Het is het eeuwig Evangelie. Het zal een gantsche waereld aan Zijne voeten brengen, al is het ook dat zij, die het belijden, die het verkondigen, dien schat in aardsche vaten dragen, opdat de uitne-
{==388==} {>>pagina-aanduiding<<}
mendheid der kracht Godes zijn zou, en niet uit hen.’
Op Golgotha wordt de lezer tot zijn eigen hart teruggevoerd en hij vindt er den zondaar; maar zijn blik wordt op het kruis gerigt, en hij aanbidt voor 't hoog-altaar van 's werelds verzoening. Het kruis in betrekking tot den hemel en 't gemoed, ontwikkelt hier een hooger geestelijk leven. Er zijn er, die in de lijdensweken vooral de zenuwen der hoorders trachten te schokken, maar beets versmaadt een middel, dat zoo ras heeft uitgewerkt. Anderen hoorden wij ook wel eens, meer naar aanleiding dan over de lijdensgeschiedenis, zoodanig preêken, dat we den lijdenden Middelaar geheel uit het oog verloren. Zoo hoorden wij eenen Hoogduitschen godgeleerde, predikende over de ontdekking van den verrader, in het breede betoogen: hoe de waarschuwing tegen booze daden niet zelden die daden verhaast. Beets doet anders: met de eene hand wijst hij op christus, en roept u toe: ‘Ziet het Lam Gods dat de zonden der wereld draagt!’ met de andere grijpt hij u in 't gemoed, en vraagt u: ‘gelooft gij dat?’
Van den kruisheuvel verplaatst hij den lezer naar den Olijfberg, om den Middelaar in zijn zegevollen optogt naar 't Vaderland na te oogen, en te bepeinzen: het gewigt der gebeurtenis; waar zij toe verbindt; en wat zegen zij aanbrengt; en welke ontwikkeling zij had.
Wij staan inderdaad verlegen bij eene keuze uit den inhoud. Het geheel is gelijk aan een kostbare snoer van even schoone parelen. Wij slaan het boek open en ons oog valt op paulus' betuiging, dat hij de voornaamste der zondaren is. ‘Zoo spreekt paulus uit het diepst van zijn gemoed; en toch is het reeds meer dan vijf-en-twintig jaren geleden, dat hij op dezen zijnen boozen weg, door de barmhartigheid des Heeren gestuit werd.’ In vijf-en-twintig jaren laat zich veel, laten zich vooral vele eigene zonden vergeten. Het is opmerkelijk hoe spoedig sommige menschen, die op nadrukkelijke wijze kennis maakten met hun zondig hart, de ontvangen les wederom vergeten. Bij de ontdekking dat de zondige daad hare straf met zich bragt, is het gemoed vol schaamte; ook de sterkste uitdrukkingen van zelfverwijt en zelfverfoeijing worden niet gespaard, en toch werd dat alles weldra weder vergeten. ‘Hoe menig deftig man schijnt nu gantsch ongevoelig geworden voor de herinnering zijner losbandige jeugd. Gewis, er is een

{==389==} {>>pagina-aanduiding<<}
zondengevoel dat verdooft, dat uitslijt, om niet te zeggen, dat vervliegt. Die zich hersteld heeft in de achting der menschen, herstelt zich ook al lichtelijk in de achting voor zichzelf. Het is een gevoel dat verloren kan gaan, en ook weder aangroeien. En waar een leven van deugd en pligtsbetrachting gevolgd is, daar behoeft men zich om eenige vroegere verkeerdheden, zoo meent men, niet langer, of althands niet zoo zeer te bekommeren.’
Hoe waar en eenvoudig tevens! Wij durven geene plaats meer vergen voor hetgeen ons nog op het hart ligt. Men zou een boekdeel kunnen vullen met de schoonheden en treffende gedachten uit dit werk; maar neen, het geheele boek is ééne schoonheid. Veel gemakkelijker is de taak om aan te wijzen wat minder goed schijnt; want zij is spoedig ten einde. Maar juist daarom willen wij een paar opmerkingen niet onderdrukken.
Wij kunnen niet toestemmen dat het woord ‘afgunst’, zoo als het op bl. 38 gebruikt wordt, ook in 't verband waarin het hier voorkomt gepast zij. De afgunst misgunt een ander wat hij regtmatig bezit. Maar hoe kan men onderstellen, dat iemand, door een heilig beginsel geleid, een ander het bezit van godsvrucht, het eeuwige goed, den grootsten schat misgunnen zou. Die afgunst wordt door den Schrijver als ‘heilig’ voorgesteld; maar ondeugd kan naar óns gevoelen nooit heilig zijn.
Het bevreemt ons (bl. 274) te hooren vragen: ‘Zoo God niet toornen kan....waarom, dat de wateren geweldig worden en geweldiger, dat de bergen vuur braken?’ Dit moge eene speling van vernuft zijn; meer is het niet: immers die verschijnselen zijn maar uitwerkselen van bepaalde wetten in het organisme van onze planeet.
De behandeling van Psalm xvi is, dunkt ons, door eenzijdigheid van opvatting onvolledig. Beets bepaalt zijne aandacht tot den Messias, maar ziet den dichter over 't hoofd. De Koninklijke Zanger had, ja, den Messias, dien hij elders zijn zoon en zijnen Heer noemt, op 't oog; maar hij sprak tevens zijn eigen gemoedstoestand levendig en krachtig uit. Zoo ging het david en andere met hooger licht begaafde mannen uit de tijden der Oude Bedeeling. Dit dubbel gevoel lag deels in de stemming des vromen Israëliets, deels in de in-
{==390==} {>>pagina-aanduiding<<}
werking van Gods geest. - De Israëliet verwachtte, door alle tijden heen, een hulp der menschheid, een zegen zijns volks, die de kennis van jehova, den eenigen God, den Schepper van hemel en aarde, allerwege zou verspreiden, en deugd en beschaving op zedeloosheid en barbaarschheid alom zou doen zegevieren. - Tijden, toestanden en omstandigheden gaven aan zijne uitboezemingen verschillende, maar altijd met die verwachting verbondene rigtingen. Of de zoon van abraham in leed en druk zijn gemoed voor God uitstortte; bij gelukkige uitkomsten zijnen dank ontboezemde; of in het heiligdom jehova's lof verheerlijkte: immer stonden die betere dagen hem voor de oogen, en de geest des Heeren greep zijn ontvankelijk gemoed aan; en zoo verbond hij de voorstelling en den indruk van den Messias met hetgeen hij in en omtrent zich-zelven gevoelde. Aldus bezong hij in éénen adem zijn eigen toestand en de toekomst van den Messias. Niet anders ging het david. Ongetwijfeld heeft hij dezen Psalm gedicht, toen hij te Hebron woonde, alleen over Juda Koning was, en de handelwijze van isboseth hem met burgeroorlog bedreigde en schandelijk belaagde. Welk een heerlijk gebruik had de bekwame
Schrijver daarvan kunnen maken, indien hij gewild had!
Ten slotte hebben wij iets tegen het opschrift van 't vieren-twintigste vertoog: ‘De drijving des geestes.’ Die uitdrukking is Bijbelsch, maar toch voor menigeen welligt eensluidend met geestdrijverij. Het woord heeft eene ongunstige beteekenis gekregen, en er zijn zoo velen tegenwoordig gereed, om elk die zich aan 't woord van God houdt, voor een geestdrijver uit te maken. - En hiermede nemen wij afscheid van den Schrijver, en bevelen dit zijn werk onvoorwaardelijk aan.

h.
j.h.s.




Woorden van troost en besturing in dagen van droefheid en rouw. Leerredenen van  Bernard Ter Haar.Te Amsterdam, bij Gebroeders Kraay. 1853. In gr. 8vo. 276 bl. f 2-50.

De Heer ter haar, als dichter en als geschiedkundige beroemd geworden door zijne schriften en niet minder gunstig bekend als Evangeliedienaar in de hoofdstad van ons Vader-
{==391==} {>>pagina-aanduiding<<}
land, treedt hier met een tiental leerredenen aan het licht, die hij wel niet beschouwd wil hebben als eene proeve van zijnen kanselarbeid, maar die toch eene bij uitnemendheid goede getuigenis geven van zijne bekwaamheid, om van den kansel ‘woorden van troost en besturing’ te spreken ‘in dagen van droefheid en rouw.’ Hadden wij, en velen met ons, misschien gewenscht, dat hij ons een bundel van meer gemengden inhoud mogt geschonken hebben, waarin ook zoodanige stoffen behandeld werden, die in onze dagen dubbel belangwekkend konden schijnen, wij eerbiedigen de aanleiding, die hem door het smartelijk verlies zijner gade gegeven was, om juist deze leerredenen ter perse te leggen. Zij zijn op verschillende tijden uitgesproken en hebben, bij genoegzame verscheidenheid van onderwerpen, dit met elkander gemeen, dat zij de vertroostingen Gods, bij allerlei sterfgevallen, in de woningen des rouwbeklags zoeken te brengen en voor bedroefden vooral nuttig te zijn. Bedriegen wij ons niet, dan hebben zij ook reeds hier en daar haren weg gevonden en zegen verspreid. Dit neemt echter niet weg, dat zij in ruimeren kring verdienen bekend te worden. En onze aankondiging, die grootendeels eene regtmatige aanbeveling zal kunnen zijn, moge daartoe bij velen strekken.
Zeer gepast wordt de bundel geopend met eene rede over matth. v: 4, onder den titel: aan de treurenden vertroosting toegezegd. Wij vinden daarin eerst de vraag beantwoord: welke treurenden had jezus hier voor den geest, en welke vertroosting werd hun toegezegd? daarna de algemeene stellingen ontwikkeld, die bij deze zaligspreking ten grondslag liggen of daaruit zijn af te leiden, en eindelijk het gesprokene nog nader dienstbaar gemaakt aan de vertoosting en heiliging van ons gemoed. Die algemeene stellingen, in het tweede deel ontwikkeld, zijn de navolgende: er is velerlei stof tot treuren, maar ook troost voor elke smarte; om getroost te worden, moeten wij treuren, en onzen troost bij jezus zoeken; allen, die zóó treuren en getroost worden, mogen wij met jezus ten volle zaligspreken in hunne droefheid. Deze rede munt in menig opzigt uit. Is zij hier en daar een weinig onbestemd, zij is in zoo verre te meer in harmonie met het gekozen tekstwoord. En keurig is het gebruik, op bl. 20 en 21 gemaakt van de bekende plaat, naar de schilderij van arie

{==392==} {>>pagina-aanduiding<<}
scheffer vervaardigd. ‘Onder de nieuwste voortbrengselen’ - zoo lezen wij - ‘der hedendaagsche schilderkunst is er een, dat om de diepte des gevoels en der gedachten de hoogste bewondering verdient. Het stelt, naar de aangehaalde plaats van jesaja, christus als den Trooster der lijdende en treurende menschheid voor. Als op een wolkentroon zit de Verheerlijkte met tot zegening uitgestrekte armen. Men ziet er de boetvaardige zondares, welke berouwvol haar gelaat op 's Heilands armen nederbuigt. Men ziet er eene moeder, welke aan jezus voeten zachte en milde tranen weent op het lijk van haar kind. Men ziet er een gevangene vrijgemaakt van zijne boeijen, een slaaf nog zuchtend onder zijne ketenen, die tot jezus om vertroosting schreit. Men ziet er grijsaards en jeugdigen van jaren, menschen van den meest verschillenden levenstoestand, die allen tot jezus om vertroosting zich wenden, en allen bij jezus vertroosting vinden. Maar men ziet ook een gelaat, een hoofd met lauweren omkranst, dat van jezus afgekeerd, niets van die zachte aandoeningen uitdrukt, maar met gefronsten en starren blik blijft voor zich zien. En waarom drukt dit gelaat alleen geene vertroosting uit? Ach! omdat hij zich niet om troost tot jezus wendde! En waarom zien wij juist dat gelauwerde hoofd van jezus afgewend? T.! wij weten niet, of diezelfde gedachte ook in de ziel des kunstenaars geweest zij; naar waarheid is het, dat de wijzen der aarde, als zij treuren, zóó ligtelijk weigeren hunnen troost bij jezus te zoeken, die toch nergens buiten Hem en Zijn goddelijk Evangelie te zoeken of te vinden is.’
De tweede leerrede draagt het ongewone opschrift: de opgevoerde korenschoof, dat verduidelijkt wordt door het bijvoegsel: of het sterven des godvruchtigen in zijnen ouderdom, volgens job v: 26. De dood eener hoogbejaarde en door hare godsvrucht regt eerwaardige moeder gaf aanleiding tot de keuze van dit onderwerp. Het beeld der opgevoerde (is deze uitdrukking duidelijk genoeg?) korenschoof doet eerst het sterven des godvruchtigen in zijnen ouderdom uit enkele wèlgekozene gezigtspunten beschouwen. De korenschoof wordt niet eerder opgevoerd voor dat de gezette tijden des oogstes vervuld zijn; is volkomen rijp geworden ter inzameling; en roept ons het beeld eener mildgevende vruchtbaarheid voor den geest. Zoo is de godvruchtige, die in een gezegenden ouderdom ten

{==393==} {>>pagina-aanduiding<<}
grave daalt, niet door een ontijdigen dood weggerukt, maar gespaard gebleven, totdat hij het langste tijdperk, dat den sterveling op aarde is toegemeten, genoegzaam had doorgeleefd. Hij is ten volle rijp geworden voor zijne heerlijke toekomstige bestemming. Zijn leven heeft overvloedige vrucht gedragen, waardoor hij ook anderen ten zegen blijft strekken, tot na zijnen dood. De lessen van godsvrucht en levenswijsheid, hieruit afgeleid in het andere deel, zijn de navolgende: Een goeden en gezegenden ouderdom te bereiken, is eene begeerlijke weldaad van God, en mag ook het voorwerp van onze wenschen zijn. Het is de godsvrucht alleen, welke ons dit begeerlijk uitzigt opent en den ouderdom waarlijk ten zegen maakt. De allerbegeerlijkste zegen van God is: in elken leeftijd rijp te zijn voor onze toekomstige bestemming, en vrucht te hebben gedragen voor de eeuwigheid. Niemand zal het vernuftige der vinding in deze leerrede kunnen miskennen, die de blijken draagt van door ter haar opgesteld te zijn onder den indruk der genoemde gebeurtenis, en met het beeld der ontslapene voor den geest.
Eigenaardig volgt daarop de derde, die, naar Ps. ch: 25b, handelt over de bede, om niet te worden weggerukt in het midden onzer dagen; eene bede, onder zekere voorwaarden allezins geoorloofd en zelfs betamend te achten, maar die echter alleen de uitdrukking van een gematigd verlangen zijn mag, en met volkomene onderwerping aan hooger beschikking door ons moet ontboezemd (l. uitgeboezemd) worden. Zij wordt, namelijk, geregtvaardigd door den natuurlijken trek tot het leven, ons door onzen Schepper-zelven ingeplant; door de liefde tot onze aardsche betrekkingen, waardoor de waarde van het leven voor ons onuitsprekelijk wordt verhoogd; door de betamende begeerte, om aan onze bestemming voor deze aarde te bantwoorden, en door de lofwaardige zucht, om bij onzen dood geschikt te worden bevonden voor onzen overgang in eene betere wereld. Voorts eischen het geloof aan Gods wijze en zorgende Voorzienigheid, eene juiste waardschatting van het leven en, bovenal, de Christelijke beschouwing van een vroegtijdigen dood, dat dit verlangen gematigd zij en met volkomene onderwerping aan hooger bestuur gepaard ga. Er worden eindelijk uit dit een en ander eenige leerzame wenken afgeleid, overeenkomstig den verschillenden

{==394==} {>>pagina-aanduiding<<}
leeftijd, dien wij bereikt hebben, of den verschillenden toestand, waarin wij verkeeren. Het is óns voorgekomen, dat deze leerrede, hoe goed en nuttig ook, eenigermate lijdt onder den breeden gang van redenering, die daarin gevolgd is en zich afspiegelt in de breedvoerige opgave van de bijzonderheden, die daarin voorkomen.
Zij leven Hem allen: zoo heet, naar luk. xx: 38b, de vierde, die uitmunt door eenvoudigheid van plan en belangrijkheid van inhoud. Er wordt gesproken over de geruststellende verzekering omtrent het leven onzer ontslapenen, die wij hier uit den mond van jezus ontvangen: zij leven - leven Gode - leven Hem allen. Het eerste leidt tot een keurig betoog van de zekerheid des toekomenden levens. Het andere stelt het leven onzer ontslapenen voor als niet meer het leven der zinnelijkheid, maar dat der onsterfelijkheid, van Engelen-gelijkheid en van de zaligste gemeenschap met God. En het laatste wordt gebruikt tot vertroosting van ouders, bij het verlies hunner kinderen, en van ons, bij het aandenken aan onze vrome ontslapenen; maar tevens tot krachtige aansporing, om toch een leven te leiden van ongeveinsde godsvrucht en ons toe te leggen op de voortgaande heiliging onzes gemoeds. Welsprekend, en overtuigend tevens is het betoog in het eerste deel, en meesterlijk wordt het vastgeknoopt aan de bewijsvoering, door den Heer tegenover de Sadduceën gebezigd. Er wordt o.a. uit het ongerijmde aldus geredeneerd: ‘Herinnert u de ontzettende waarheid, dat, naar eene doorgaande berekening, de helft des menschelijken geslachts reeds vóór het tiende levensjaar door den dood wordt weggerukt, en die helft des menschdoms zou voor deze aarde geheel doelloos het aanzijn hebben ontvangen! Geloove het, wie dat gelooven kan! Denkt aan die duizende geslachten, die, zoo lang de aardbodem menschen heeft gedragen, elkander hebben afgewisseld, gelijk het woud zijne bladeren ruilt! Wat zou er van zoo vele millioenen redelijke wezens overgebleven zijn? - Doodsbeenderen en stof! - Denkt u, bij de voleinding der eeuwen, ook den laatsten mensch gestorven! Wat werd er van de geschiedenis en opvoeding des menschdoms? Een vuurwerk, dat heeft
uitgebrand! Wat is er van Gods heerlijke schepping geworden? - Één onmetelijk kerkhof, één knekelhuis - één graf - boven hetwelk niet de Godheid op haren

{==395==} {>>pagina-aanduiding<<}
troon, maar de dood als alleen-heerschend monarch blijft gezeteld! - Maar neen! God is geen God der dooden, maar der levenden! Hij is en blijft tot in eeuwigheid een getrouw Belooner dergenen, die Hem zoeken. Zoo wie aan God en eene zedelijke wereldregering gelooft, die moet, bij de gebrekkige vergelding van deugd en ondeugd op aarde, bij het staren op zoo vele raadselen, die de Eeuwigheid alleen kan ontwarren, als met onweêrstaanbare kracht tot het besluit worden gebragt: Het geloof aan den levenden God, en het geloof aan de Onsterfelijkheid is één.’
De vijfde leerrede handelt over davids godvruchtige onderwerping bij den dood van zijn kind, volgens 2 sam. xii: 15-23. Na de voorstelling van hetgeen ons aangaande davids gedrag, bij den dood zijns kinds, door den gewijden geschiedschrijver wordt medegedeeld, wordt vooral het schoone en godvruchtige der door hem betoonde onderwerping in het licht gesteld. Het valt te meer in het oog, omdat hij zich, vooraf, als den teêrgevoeligsten mensch en vader betoond had, den dood zijns kinds beschouwen moest als de straf voor zijne zonde, en daarin nu de ontroerende zekerheid ontving, dat ook al de overige bedreigingen, hem gedaan, even zeker zouden vervuld worden. De nasporing der bronnen, waaruit zijne godvruchtige onderwerping voortsproot, leidt tot de aanwijzing der beste troostgronden, die ons, bij treffende slagen en verliezen, tot zulk eene lijdzame onderwerping kunnen stemmen. Zij worden gevonden in de overtuiging, dat de ramp, die hem dreigde, niet meer af te keeren of te verhoeden was; in de voor het vaderhart troostvolle bewustheid van, gedurende het leven zijns kinds, tot het behoud en de redding van het dierbare pand, alles gedaan en het uiterste beproefd te hebben; in het boetvaardig geloof, dat God het gedaan, en wel met de heiligste en onberispelijkste bedoelingen gedaan had; en in het vooruitzigt van weldra door den dood met zijn kind weder hereenigd te worden. Er is hier, gelijk men ziet, van davids geschiedenis een oordeelkundig en overvloedig gebruik gemaakt. Bijkans zouden wij zeggen, dat er over david en zijn gedrag te lang gesproken is, en dat daarbij het toepasselijk onderwijs, dat toch het doel der leerrede zijn moet, te zeer achterstaat. Het neemt althans eene betrekkelijk te geringe plaats in.

{==396==} {>>pagina-aanduiding<<}

De zesde mag eenigermate een tegenhanger der voorgaande genoemd worden. Davids droefheid over den dood van absalom wordt daarin beschreven, naar aanleiding van 2 sam. xviii: 33. Bij de nadere beschouwing dier droefheid wordt erkend: dat zij even onredelijk kan schijnen, als zij hartstogtelijk geweest is, vooral wanneer men al de snoodheid van absaloms misdrijf zich vertegenwoordigt en op de grootheid der redding denkt, aan david en geheel het volk op dien dag bewezen. Als wij ons echter geheel in den toestand des ongelukkigen vaders verplaatsen, lettende op den aard der ouderlijke liefde en de bitterheid der smart, die hij te dragen had, dan doet diezelfde droefheid, wel verre van hem tot oneer te verstrekken, zijn karakter in het voordeeligste licht uitkomen. En hieruit worden, ten slotte, eenige troostvolle en leerzame wenken opgezameld, die echter meer een aanhangsel uitmaken, dan wel het eigenlijke doel der rede. Wij aehten daarom ook de aanmerking, op de voorgaande leerrede gemaakt, evenzeer op deze toepasselijk.
Jezus zijne hulp ter redding van den kranken lazarus uitstellende, is, volgens joh. xi: 6, het onderwerp der zevende leerrede. Deze handelwijze des Heilands wordt eerst beschouwd, gelijk zij zich vóór en ná de uitkomst ter beoordeeling voordoet. Daarna wordt de verhevene grootheid geschetst, welke jezus juist in deze handelwijze openbaart, door haar in verband te plaatsen met zijne vriendschap voor het huisgezin van Bethanië, met de bepaalde rigting, welke Hij hierdoor aan zijne lotgevallen geeft, en haar te vergelijken met Gods handelwijze omtrent Zijne kinderen. Het blijkt daaruit, dat jezus groot was door zelfbeheersching, grooter nog als toonbeeld eener zich-zelf verzakende en opöfferende liefde, en zich hier vertoont als het Evenbeeld Zijns Vaders. Hieraan wordt eindelijk eenig toepasselijk onderwijs vastgeknoopt, dat opwekt tot die echt Christelijke gezindheden, tot welke deze beschouwing ons moet opleiden.
Ook de inhoud der achtste leerrede is aan de geschiedenis van lazarus ontleend en stelt, naar joh. xi: 11b, den slaap voor als het bekoorlijke en welgelijkende beeld des doods voor den vriend van christus. In het licht der geschiedenis beschouwd, is het tekstwoord, met betrekking tot lazarus, de meest verzachtende voorstelling van zijnen dood, eene schoone

{==397==} {>>pagina-aanduiding<<}
lofspraak op den gestorvene en de stellige aankondiging van zijne nabijzijnde herleving; terwijl het, met betrekking tot jezus-zelven, eene proeve vertoont zijner verborgene en meer dan menschelijke wetenschap, de uitdrukking bevat der teederhartigste vriendschap, en daarin het bewustzijn spreekt Zijner magt, die zich weldra openbaren zou in Zijn triomf over den dood. Na de uiteenzetting van dit een en ander in het eerste deel, komt ter haar eindelijk tot het doel zijner rede en wijst aan in het tweede deel, dat het hier gebezigde beeld des slaaps regt aantrekkelijk en bekoorlijk wordt voor onzen geest, wanneer wij daarin zien eene verkwikkende rust voor den vermoeide, eene leniging van alle aardsche smarten, en den overgang tot vernieuwd leven en verhoogde werkzaamheid. Deze voorstelling nu van den dood - zoo besluit deze rede - wijst ons op ons voorregt als Christenen, brengt de heilzame gedachte des doods ons nader, matigt onze droefheid, bij het gemis onzer gestorvenen, en bevat tevens het behoedmiddel tegen verderfelijke zorgeloosheid in zich. Wij mogen niet ontveinzen, dat de indruk dezer overigens voortreffelijke leerrede belemmerd en verzwakt wordt door den inhoud van het eerste deel, dat te uitvoerig en te óverrijk is, om den naam van inleiding te kunnen dragen tot de behandeling van het onderwerp-zelf.
Naar joh. xiv: 3o handelt de negende leerrede, uitgesproken toen ter haar voor het eerst optrad in de onmiddellijke nabijheid van het graf zijner ontslapene gade, over de toezegging des Heilands aan Zijne jongeren eener toekomstige hereeniging met Hem. Haar rijke zin wordt eerst keurig ontleed; daarna wordt zij aangewezen als de zekerste grond onzer hope op eene toekomstige hereeniging met onze in christus ontslapenen; eindelijk de weldadige kracht herinnerd, die zij tot onze vertroosting en op geheel ons gemoedsbestaan en leven kan uitoefenen. Wij lazen deze leerrede met groot en klimmend genoegen en houden ons overtuigd, dat zij dit voor bedroefden zóó belangrijk onderwerp in een zóó bevredigend licht plaatst, als men slechts wenschen kan.
Eene vraag voor treurenden, aan job xv: 11 ontleend, besluit den bundel op de meest gepaste wijze. Zijn de vertroostingen Gods u te klein? Ziet daar de vraag eens moeijelijken vertroosters, die aan den bedroefde het regt tot treuren ont-
{==398==} {>>pagina-aanduiding<<}
zegt; eene vraag van wèlverdiende berisping voor elken ongeduldigen lijder; die den Allerhoogste morrend om rekenschap vraagt; eene vraag van zachtmoedige teregtwijzing en besturing voor bedroefden, die te veel blijven staren op de grootheid van hun gemis; eene vraag eindelijk ter opbeuring en bemoediging van alle moedeloozen, bij het vervolgen van hunnen levensweg. Deze vier bijzonderheden worden hier achtereenvolgens ontwikkeld en nuttig aangewend.
Wij hebben ons de moeite dezer vrij uitvoerige inhoudsopgave getroost, om onze lezers eenigermate bekend te maken met den kanselarbeid, waarmede ter haar hier, behoudens enkele losse leerredenen, vroeger uitgegeven, voor 't eerst is opgetreden. Men kan daaruit eenigermate besluiten tot de door hem gevolgde preékmethode, die zich in menig opzigt gunstig onderscheidt en aanbeveelt. Er heerscht overal, gelijk men bemerkt, eene regelmatige, geleidelijke orde. De tekst is geen motto slechts, maar wordt oordeelkundig verklaard en doelmatig gebruikt. Van het verband, waarin hij voorkomt, en de geschiedenis, waartoe hij behoort, wordt zoo veel mogelijk partij getrokken. Er is overal éénheid in deze leerreden, geene kunstig gezochte of overdreven gestrenge, maar natuurlijke éénheid, zoo als het onderwerp en de aard der zake haar medebrengt. De ontwikkeling is doorgaans even natuurlijk en eenvoudig logisch, zonder dat er jagt gemaakt wordt op frappante vormen. En de denkbeelden zijn gezond, waarachtig, helder, in één woord: Bijbelsch. Men kent voorts den aangenamen, zuiveren, gemakkelijken, hier en daar zich verheffenden, altijd sierlijken, echt gekuischten stijl, waarin ter haar zich pleegt uit te drukken. Ofschoon dichter van nature, is het proza, dat hij spreekt, niet verontreinigd door dichterlijke gezwollenheid, niet overladen met figuren en beelden of geforçeerde tegenstellingen. Blijkbaar is het hem te doen, niet zoo zeer om te schokken en te treffen, als wel om te onderwijzen en te stichten, te vertroosten en te besturen, en eenigen blijvenden indruk te weeg te brengen bij zijne hoorders. Zullen wij er nog bijvoegen, dat ter haar, zelf in de school der beproeving geoefend, naar het hart van beproefden weet te spreken, omdat hij hunne behoeften bij ervaring kent, en dat hij, op zijn Evangeliesch standpunt, verre verwijderd is van dat dogmatisme van onze
dagen, dat

{==399==} {>>pagina-aanduiding<<}
menigmalen aan de toegediende vertroostingen hare vruchtbaarheid ontneemt? Maar wij zouden, zóó voortgaande, den schijn op ons laden, als wilden wij al de voortreffelijkheden opsommen, die deze leerredenen kenmerken en waardoor zij zich boven vele andere aanbevelen.
Dit neemt echter niet weg, dat zij in ons oog ook hare gebreken hebben. Het oordeel over anderer predikwerk wijzigt zich naar elks individuëel karakter, ontwikkelingsgang en tegenwoordig standpunt. En zoo min ter haar in den bedriegelijken waan verkeert, alsof hij de volmaaktheid verkregen had, even zoo min maken wij in ons oordeel aanspraak op onfeilbaarheid. Maar het zij ons toch vergund te vragen, of de stijl niet doorgaans wat breedsprakig is; of de uitdrukking niet hier en daar puntiger had kunnen zijn; of de toon der waarschuwing en bestraffing niet soms krachtiger had moeten aangeslagen worden; of de spreker zich niet meer tot het geweten zijner hoorders had moeten rigten; of hij hen over het algemeen niet te gunstig naar zich-zelven beoordeelt; of het standpunt van den spreker, bij de tafereelen uit het O.V. en ook elders, niet meer een algemeen godsdienstig heeten moet dan wel bepaald Christelijk; of het Christelijk element, in den meest eigelijken zin genomen, wel overal de gansche rede genoeg doordringt en heiligt; of de groote waarheden des Evangelies niet sterker op den voorgrond hadden moeten treden in elke leerrede; of het toepasselijk onderwijs en bestuur, ofschoon naar onderscheidene behoeften ingerigt, niet had moeten afdalen tot meerdere bijzonderheden; of het hooger Christelijk standpunt des geloofs, waarop men zelfs met den Apostel roemen kan in de verdrukkingen, niet te veel is voorbijgezien, en of men, eindelijk, niet billijkerwijze verwachten mogt, dat in een bundel van Christelijke troostredenen, voor lijdenden bestemd, ééne althans, of wel meer dan ééne, opzettelijk wijzen zou op den grooten Lijder en Zijn kruis en Zijne behaalde overwinning over dood en graf? Wij vragen slechts; maar willen niet geacht worden met deze vragen iets af te dingen op onze lofspraak, of iemand af te schrikken van de lezing dezer stukken, die, al vindt men er niet alles
in wat men wenschen zou, in dagen van droefheid en rouwe beproefden troost aanbieden en weldadig bestuur, en, onder hoogeren zegen, niet kunnen nalaten vruchtbaar te

{==400==} {>>pagina-aanduiding<<}
zijn voor verstand en hart beide. Den waardigen Evangeliedienaar-zelven zij in de eerste plaats een ruim aandeel toegebeden aan den troost, dien hij anderen predikt, en bij voortduring hulp en kracht van Boven, om zijne levensreize blijmoedig voort te zetten, en zijn dienstwerk in de gemeente getrouw te vervullen!





Kort verhaal van de invoering der bisdommen in Nederland in 1559. Door  A.P. van Groningen,Predikant te Ridderkerk. Te Haarlem, bij de Erven F. Bohn. 1853. In gr. 8vo. 60 bl. f :-50.

Grof en dreigend klonk onlangs de stem uit het Vatikaan over Nederland. Wat de gemoedelijke Katholiek daarbij gevoelde zullen wij niet beslissen; maar de Protestant zag verschrikt op, toen hij hoorde, dat men te Rome dacht Nederland op eens in den toestand van 1559 terug te kunnen plaatsen, en vroeg met verontwaardiging, of zijn Vaderland dan drie eeuwen lang in een doodslaap had doorgebragt? - Was het niets eensklaps als of filips en alva uit den doode waren opgestaan, om het werk weêr op te vatten en te voltooijen, hun met en door oranje hier uit de handen gewrongen? Zeker hoopt men te Rome wat zoo menig Protestant in Nederland vreest, en inderdaad mag men wel vragen, in welk een toestand ons Vaderland zich over vijftig jaren zal bevinden, wanneer Ultramontanisme, Jezuïtisme en Hiërarchie voortgaan vorderingen te maken zoo als zij die hier gemaakt hebben in de eerste helft dezer eeuw? Wij plukken, helaas! de vruchten van de onverschilligheid onzer vaderen, die men verdraagzaamheid noemde, en mogen wel zorgen ónzen nakomelingen eene betere erfenis achter te laten. Indien dat echter geschiedt, wij hebben 't dan onder de leiding der Eeuwige Wijsheid, aan Rome-zelf te danken. Meer dan ééns heeft Rome, bij schijnbare overwinning, door overijlde aanmatiging zich reeds behaalde voordeelen zien ontglippen; als gehoorzaamde 't in zijne overijling, tegen wil en dank, aan eene hoogere Magt. Even zoo heeft het ook nu door een onberaden stuk, naar men wil, door den Paus-zelven nog aanmerkelijk verzacht, een geest en leven opgewekt, krachtig genoeg om,

{==401==} {>>pagina-aanduiding<<}
zich houdende aan 't Woord Gods en aan de lessen der geschiedenis, elken aanval te wederstaan, en den schrik terug te werpen in de vijandelijke legertenten.
De Heer van groningen heeft dat zeer juist begrepen, en een gepast en tijdig werk verrigt met het schrijven van dit kort verhaal van de invoering der bisdommen in Nederland ten jare 1559. Hij voert ons in den geest terug naar eenen tijd, dien wij hopen en bidden dat hier nimmer moge wederkeeren. Het is bekend, en zelfs de vurigste voorstander van Rome zal het niet kunnen loochenen, dat de instelling der Inquisitie, de gestrengheid der plakkaten tegen de ketterij, en de oprigting der nieuwe bisdommen, de voorname oorzaken zijn geweest van den opstand der Nederlanden tegen Spanje.
Zonder de andere oorzaken uit het oog te verliezen, handelt de Schrijver bepaaldelijk over de laatstgenoemde. Hij schetst de gebeurtenissen die de bisschopsstoelen in Zuid en Noord te voorschijn riepen; de stoffelijke middelen, door welke zij moesten in stand worden gehouden; het verzet waartoe zij allerwege Roomschen en Onroomschen opwekten; vooral de ergernis die de invoering gaf: omdat men nieuwigheden haatte; in dezen de voorbereiding zag van de vestiging der Spaansche Inquisitie, en de geestelijken en kloosterlingen bovendien vreesden voor het verlies hunner inkomsten; terwijl de bisschoppen-zelf onderling weldra in twist geraakten over hun regtsgebied. Dit alles strekte tevens om de oude eeredienst in minachting te brengen, en den invloed te vermeerderen van de kennis der waarheid, uit het Woord Gods verkregen.
De zegeurijke uitkomst van de toenmalige aanslagen van bijgeloof, verblinding en haat is ons bekend. Zij is met bloed gekocht. De honderdduizend door den Vijfden karel en de achttienduizend door alva vermoord, hebben stemmen doen opgaan die ten strijde en ter overwinning riepen, en nog heden ten dage 't gemoed van elken Nederlander doen trillen.
De toen mislukte proef is nu hervat. Maar al ware er onder de afgetreden Staatsmannen een granvelle geweest, geen filips maar een willem van oranje voert hier den schepter, en ons volk, aan vrijheid gewoon, en welks bestanddeelen ook gewoon zijn elkanders geloof te eerbiedigen, is te verlicht om zich niet te vereenigen met het Hoofd van den

{==402==} {>>pagina-aanduiding<<}
Staat, tot handhaving voor elk van de vrijheid des gewetens.
Wij zijn met deze welgeschreven brochure ingenomen. Zij is haren Schrijver waardig. Even als hij vreezen wij niet voor de toekomst der waarheid. Onze hulp is óók dáár waar hij die verwacht, en wij maken zijn woord tot het onze:
‘Indien wij wenschen, dat het Vaderland nooit weder onder dat gezag [van Rome] bukke, dan blijft er geen ander middel over, dan, bij vernieuwden ijver, met ootmoedig vertrouwen op den God, die onzen vaderen de overwinning gaf, in de innige, moedige getrouwheid aan onze Hervormde belijdenis [het blijvend Woord van God, dat tot alle Christenen spreekt] te volharden, en de banden te versterken, die Nederland en Oranje nog te samen hechten. Vergeten wij niet wat het gekost heeft, hoe vele ellenden moesten gedragen worden, hoe veel bloed heeft moeten stroomen, eer vrijheid en vrede voor het vaderland daagden. Die herinnering, hoe dikwijls zij reeds waarschuwend tot ons kwam, kan niet genoeg herhaald worden. Zij zal ons evenzeer waarachtige verdraagzaamheid en broederlijke liefde leeren, als zij ons dringt tot de bewaring en handhaving onzer voorregten, en terughoudt van die laauwheid en onverschilligheid, die zich hullen in het kleed der verdraagzaamheid, maar in waarheid onze meest gezegende voorrechten verkleinen en prijs geven. Laat men te Rome onze geschiedenis miskennen, vergeten, en de belijders der Hervormde godsdienst verguizen; laat men zelfs hier in het vaderland daartoe aan Rome de hand bieden - vergeten wij niet ondankbaar de daden Gods en den moed onzer vaderen, en wat zal ons deeren als wij getrouw blijven? Wij weten Wie onze hulp is; Hij, op wien onze vaderen bouwden, de Rotse der eeuwen, de God, die het licht Zijns Woords en Geestes over alle duisternis zal doen zegepralen. - Wij steunen op den Vorst die het overoude woord zijner groote vaderen niet vergeten zal: ik zal handhaven, en mogen en zullen sterk zijn met het woord des vertrouwens in onze harten gegrift: ik weet in Wien ik geloofd heb!’

j.h.s.




Het spaarbankwezen in Europa, in 't bijzonder met het oog op Nederland beschouwd door Mr. g.a. fokker. Te Mid-
{==403==} {>>pagina-aanduiding<<}
delburg, bij de Gebroeders Abrahams. 1853. In kl. 8vo. 132 bl. f :-75.

De Schrijver van dit werkje vond zich opgewekt om ‘eene belangrijke leemte in onze litteratuur der weldadigheid aan te vullen, alzoo die geen bepaald en juist overzigt aanbiedt, hetzij van de geschiedenis, hetzij van den toestand der Spaarbanken hier te lande.’ bl. 5. Hij zegt verder aldaar: ‘Niet zonder langwijligen arbeid hebben wij de, in de Bijdragen der Maatschappij tot Nut van 't Algemeen en elders verspreide, bouwstoffen verzameld, voor dat gedeelte van ons onderzoek, 't welk de Nederlandsche Spaarbanken betreft, waaruit als van zelf een onderzoek naar de geschiedenis en den toestand der Spaarbanken buitenslands is voortgevloeid.’ - Voor die moeite mag men den Schrijver dankbaar zijn; al ziet men niet zoo gereedelijk in, waarom zijn onderzoek en arbeid ook moest uitgestrekt worden tot de buitenlandsche Spaarbanken; waaromtrent dan ook de berigten min volledig en, naar het Ref. voorkomt, zonder praktisch resultaat zijn.
De Eerste Afdeeling van het Eerste Hoofdstuk dezer Verhandeling gaat van bl. 7-34. - Schotland, Zwitserland en Hamburg betwisten elkander de eer der eerste oprigting eener Spaarbank (bl. 11). De Schrijver kent den palm toe aan Hamburg, als zijnde de aldaar in 1778 opgerigte Spaarbank de eerste waarvan hij stellige melding heeft gevonden. Rec. wenschte wel te weten wáár; want hij twijfelt er aan.
Bl. 22 en 23 zegt de Schrijver, dat de Fransche regering, die al de gelden in Frankrijk in de Spaarbanken ingebragt op rente had genomen, met reden bezorgd zijnde over eene schuld van driehonderd-zeven-en-veertig millioen franken, volgens den aard der Spaarbanken ten allen tijde opzegbaar, bij eene Wet van 22 Junij 1845 aan de deelnemers als eene gunst had toegestaan om hunne gelden kosteloos in inschrijvingen op het Grootboek der Nationale Schuld te kunnen verwisselen; ‘van deze gelegenheid’ - zegt hij - ‘werd zoo gretig gebruik gemaakt, dat reeds in de zes laatste maanden van dat jaar alleen door de Parijsche Spaarbank voor eene som van (circa) 2,560,000 in renten-inschrijving, gevende 106,100 fr. werd verwisseld.’ Gaan wij na, dat ondanks die Wet en de beperkende voorzorgen daarbij ingevoerd, (bl. 22) ‘de Staat

{==404==} {>>pagina-aanduiding<<}
zich in Febr. 1848 met eene opvorderbare schuld van ruim 355 millioenen aan de Spaarbank belast bevond’ (bl. 23), dan schijnt ons die maatregel van aangeboden conversie in onopzegbare schuld, veeleer mislukt dan met gretigheid aangenomen te zijn.
Bl. 32 en 69 vermeldt de S. met grooten lof het voortreffelijk stelsel van beheer en boekhouding bij de Parijsche Spaarbank, en den Heer prevost aan wien men dit verschuldigd is; ‘hetwelk de bank in staat stelt om jaarlijks vele millioenen francs bij kleine gedeelten te ontvangen en uit te geven, zonder noemenswaardige fouten of vergissingen in de boekhouding.’
De Tweede Afdeeling van dit Eerste Hoofdstuk, bl. 35-63, beschrijft historisch en statistisch ‘de Spaarbanken in Nederland en hare geschiedenis en toestand, en wijze van geldbelegging, intrest, minimum en maximum van den inbreng.’
‘Het is niet gemakkelijk’ - zegt hij, bl. 35 - ‘een eenigzins volledig overzigt te leveren van de geschiedenis en van den toestand der Nederlandsche Spaarbanken. De Maatschappij tot Nut van 't Algemeen, van welke de Spaarbanken hier te lande zijn uitgegaan [zegt hij], en tot welke verreweg het grootste gedeelte der bestaande behooren, klaagt zelve dat er een algemeen overzigt ontbreekt van al wat er ter zake van Spaarbanken en Spaarkassen op haar gebied aanwezig is, en de verslagen omtrent den staat van het armwezen zijn ook in dit opzigt zeer onvolledig, ten gevolge der weigering of nalatigheid van vele besturen onzer weldadige inrigtingen, in het verstrekken der opgaven, welke de Regering jaarlijks verlangt, en ter voldoening aan de bepaling van Art. 195 der Grondwet noodig heeft.’ Waarbij dan volgt de regtmatige klagt, uit het Staatsverslag over den staat van het Armenwezen van 1850. - Het getal der Spaarbanken hier te lande beliep, ult. December 1850, het getal van 118 (zie bl. 38). Slechts 73 derzelve hadden over dat jaar opgaven aan de Regering ingezonden (bl. 44). Daarmede en met de Bijdragen door de Maatschappij tot Nut van 't Algemeen sedert 1842 uitgegeven, heeft de S. zich moeten behelpen (bl. 36) en hetgeen hij verzameld heeft is voorzeker niet onbelangrijk; ofschoon in dezen staat der zaak de opgegeven getallen en becijferingen in onze oogen minder waarde hebben.

{==405==} {>>pagina-aanduiding<<}

Het Tweede Hoofdstuk van dit werkje, bl. 64-126, bevat het praktisch gedeelte, en is wel het belangrijkste. De Schrijver behandelt hier den waarborg der gelden, ten aanzien der veiligheid, en der prompte terugbetaling; de wijs van beleggen der gelden, en de verpligting tot rekening en verantwoording. Als Bijlage geeft hij, bl. 127: ‘Algemeene regelen ter oprigting van Spaarbanken’; - van de Maatschappij tot Nut van 't Algemeen van 1818, thans slechts merkwaardig als eene eerste proeve. Hij zelf vermeldt, bl. 71-75, den arbeid der Commissie, welke de Algemeene Vergadering der Maatschappij tot Nut van 't Algemeen in 1844, op voorstel van het Hoofdbestuur benoemd heeft, tot het zamenstellen van een Reglement voor het houden van Spaarbanken, zoo op grootere als kleinere plaatsen. Welke Commissie in October 1847 haar eind-rapport, en daarbij een concept van een Algemeen Reglement op het houden van Spaarbanken geleverd heeft; waaruit, en uit andere overwegingen, de Heer fokker zelf aanleiding heeft genomen tot eene proeve van een Reglement voor Spaarbanken, bl. 120-127, die ons tamelijk wèl geslaagd schijnt. (*)
In de behandeling der onderwerpen van dit Hoofdstuk acht de Schrijver, bl. 70, de bemoeijing van den Staat met de

{==406==} {>>pagina-aanduiding<<}
Spaarbanken in het algemeen niet wenschelijk. In verband met zijn vorig geschrevene, zal dit wel te verstaan zijn: ‘behoudens de verpligte jaarlijksche opgave van haren toestand.’ - Bl. 84-93 dringt hij aan op de vereeniging van Spaar- en Hulpbanken. Zijn hierover gezegde verdient behartiging, ofschoon de zaak ook hare moeijelijkheid heeft, en veelal anders begrepen wordt. - Bl. 99 vermeldt hij een Plan der te Utrecht op te rigten Nederlandsche Hypotheekbank, in 1850 openbaar gemaakt, en verwondert zich dat het plan geene genoegzame ondersteuning schijnt gevonden te hebben, niettegenstaande aan de mannen die het openbaar maakten, door iederen Nederlander groot gezag en crediet worden toegekend. Maar die deftige personen door het geheele land verspreid, konden weinig crediet bijzetten aan eene Directie die te Utrecht gevoerd zou worden. Liever moest zulk eene Bank in de voorname steden des Lands, waar kapitalen op te visschen waren, knappe en geaccrediteerde Correspondentiën gehad hebben. - Bl. 107-114 betoogt de Schrijver, dat het geldelijk voordeel der bewaargeving van besparingen bij de Spaarbank uitsluitend behoort te bestaan in eenen vasten, maar geringen interest, en dat een lage interest te verkiezen is boven eenen hoogen. ‘De intrest’ - zegt hij, bl. 114 - ‘is voor de deelnemers slechts eene bijkomende omstandigheid, die als middel van aanmoediging dient gebezigd te worden, ten einde de mingegoeden op te wekken, om hunne eigene welvaart door spaarzaamheid te bevorderen.’ Het spreekt van zelf, dat het in de eerste plaats aankomt op de veiligheid van kapitaal, terwijl in het algemeen doorgaans die veiligheid en het bedrag van den interest in eene omgekeerde rede staan. Doch alzoo de bespaarders veelal zich toeleggen om door onopgevraagde rente hunner spaarpenningen die som tot een kapitaal te doen gedijen, is
het hun, vooral hiertoe, geenszins onverschillig, of zij inmiddels twee of vier pCt. rente van hun geld zien berekenen en accumuleren. Al de aanprijzingen der Spaarbanken plagten ook op dit voordeel, op deze belooning voor nijverheid en spaarzaamheid opmerkzaam te maken, en ze als drangrede te gebruiken.
Het doet Rec. leed ook in dezen Schrijver te zien, dat hij mede mank gaat aan het euvel van zoo velen onzer tegenwoordige jongere geleerden, die hunne wetenschap als met

{==407==} {>>pagina-aanduiding<<}
en door hen-zelve eerst aangevangen en geformeerd beschouwen, onbekommerd om al wat er vroeger door anderen in dat vak gedaan is. De S. (bl. 5) ‘eene belangrijke leemte willende aanvullen in onze litteratuur der weldadigheid, bijzonder ten aanzien der Spaarbanken’ heeft zelf in de behandeling eene groote leemte gelaten, en getoond met deze litteratuur weinig bekend te zijn, en alzoo de eerste geschiedenis der Spaarbanken in ons Land verkeerd voorgedragen. Deze toch zijn geenszins haar ontstaan onder ons verpligt aan de Maatschappij tot Nut van 't Algemeen, maar aan den te weinig erkenden philantroop r. scherenberg, en het Tijdschrift waarvan hij de voorname medearbeider was: Magazijn voor het Armenwezen, in de jaren 1817-1822, in vijf Deelen, uitgegeven te Leiden, bij d. du mortier en zoon. Het voorberigt van het Eerste Nommer van dit Tijdschrift is geteekend 26 Maart 1817, en het verscheen met 1 April in het licht. Men vindt daar, bl. 65-73: ‘Verslag van twee onderscheidene soorten van Spaarbanken (saving-Banks), ten dienste van de lagere klasse der Maatschappij in Schotland opgerigt. (Getrokken uit The Edimburgh Review or critical Journal, No. XLIX, Junij, 1815.) Door den Heer r. scherenberg, Lid der Commissie tot onderzoek naar den staat der Armen in dit Koningrijk.’, en bl. 74-84: Voordeelen en ontwerp van Spaar- en Hulpbanken; mede van r. scherenberg. Dit gaf aanleiding dat weldra bij verscheiden Departementen der Maatschappij tot Nut van 't Algemeen spaarbanken werden opgerigt, en de zaak ter sprake gebragt op de Algemeene Vergadering der Departementen later in hetzelfde jaar. De Maatschappij trok zich toen die zaak aan - mede ingevolge eener uitnoodiging van Regeringswege van den 11
Mei 1817 - op hare vergadering in Aug. 1818. Men zie het Algemeen Verslag der Maatschappij over dat jaar, en het uittreksel daaruit in het Magazijn voor het Armenwezen, IIe Deel, bl. 40 en volgg. De algemeene regelen ter oprigting van Spaarbanken door den Heer f. bl. 128 enz. als Bijlage van zijn werkje herdrukt, zijn óók reeds te vinden in dat Magazijn, D. II, bl. 238, maar daarbij gewigtige aanmerkingen van den Heer r.s., bl. 243-251; en zóó zijn dit tweede en de volgende Deelen van dat Magazijn vol van berigten en reglementen van in dit Rijk nieuwlings opgerigte, en ook ter opwekking en vergelijking

{==408==} {>>pagina-aanduiding<<}
van buitenlands bestaande Spaarbanken. Van dit Magazijn werden ook, blijkens de lijst der Inteekenaren, verscheidene exemplaren geplaatst in Zeeland, ook een bij het Middelburgsch Departement der Maatschappij tot Nut van 't Algemeen, en het is ook nog in de latere jaren b.v. in het nieuw Groningsch Tijdschrift voor dat vak, en de bekroonde Verhandeling van nu Prof. de bosch kemper met lof vermeld.




Wet, regelende de ontëigening ten algemeenen nutte, met aanteekeningen en toelichtingen ten gebruike van de leden der regterlijke magt, burgemeesters en belanghebbenden bij ontëigening. Te Middelburg, bij de Gebroeders Abrahams. 1853. In gr. 8vo. VIII en 96 bl. f 1-:

De Wet op de ontëigening ten algemeenen nutte van den 28 Augustus 1851, in hare beginselen en strekking toegelicht, door Mr. j.h.g. boissevain. Te Arnhem, bij Is. An. Nijhoff en Zoon. 1853. In gr. 8vo. II en 208 bl. f 2-:

Men zal elk dezer werkjes afzonderlijk, en ook beide te zamen met vrucht kunnen raadplegen, omdat de bewerkingswijze geheel en al verschillende is. In de eerste uitgave is de korte inhoud van het in de Kamers verhandelde zamengetrokken, zoodat men met een oogopslag een goed, naauwkeurig overzigt bekomt van hetgeen tot toelichting of verduidelijking der artikels is aangemerkt. De uitgave van den Heer boissevain is verbazend omslagtig, en geeft den hoofdinhoud terug van al het geschrevene en gesprokene, in verslagen en discussiën. Terwijl in de Middelburgsche uitgave zeer naauwkeurig wordt verwezen naar de bladzijden van het Bijblad, waar de redevoeringen te vinden zijn van ieder die over elk artikel in de Kamers 't woord gevoerd heeft, neemt de Heer boissevain dat alles, verkort, maar toch nog uitvoerig, in zijne artikelsgewijze toelichting op. De uitgave van den Heer b. beveelt zich niet, gelijk de andere, door een aangenaam uiterlijke aan, maar zij bevat eens zoo veel bladzijden. Zij munt uit door een naauwkeurig register der behandelde onderwerpen, waardoor men spoedig den weg kan vinden in den doolhof der beraadslagingen. Daarentegen heeft de uitgave van Gebroeders abrahams een aanhangsel (bl. 87-95), bevattende

{==409==} {>>pagina-aanduiding<<}
een kort overzigt van hetgeen de beraadslaging over de voordragt tot ontëigening van perceelen voor den Rijnspoorweg belangrijks heeft opgeleverd; inzonderheid met betrekking tot de vraag: hoe ver de tusschenkomst der Wetgevende magt zich volgens deze Ontëigenings-wet, in zaken van dien aard, mag en moet uitstrekken. Wat méér is, diezelfde Zeeuwsche uitgave prijkt ook met eene zeer goede voorrede, die in het begin zelfs niet onvernuftig is; men oordeele: ‘De uitgever van dit werkje wil u, waarde lezer, ontëigenen van f 1, -; maar even als de Grondwet, die, zoo als gij weet, geene ontëigening gedoogt zonder schadeloosstelling, (van andere voorwaarden wil hij niet spreken) wil ook hij u vergoeding schenken voor die som, door u in het bezit te stellen van dit werkje. De som is hier het goed, dat hij zou willen ontëigenen; de schadeloosstelling is gelegen in het voorwerp, dat hij u aanbiedt. Laat uw lust om te weten hoe het in zaken van ontëigening moet toegaan, hier als regter uitspraak doen.’
Doch, de gustibus non est disputandum; er zijn er in wier smaak dergelijke aardigheden niet vallen! Het boekje is er noch beter, noch minder om.

Wet tot regeling der jagt en visscherij, met een uitvoerig alphabetisch Register. Te Amsterdam, bij J.C. van Kesteren. 1852. In kl. 8vo. 40 bl. f :-25.

De titel wijst met onverbeterlijke naauwkeurigheid den inhoud aan: het boekje bevat niets minder, maar ook niets meer. Wie behoefte mogt gevoelen aan eene ophelderende aanteekening, bestede iets meer om eene gecommentariëerde wet te koopen; hier vindt hij alleen een register: doch, een goed register is in zekeren zin eene commentarie, althans een wegwijzer. Het uiterlijke van het boekje is zeer fraai.

De nieuwe wet betrekkelijk den accijns op het geslagt, met al de daartoe betrekkelijke verordeningen, zoodanig als dezelve in werking treden [getreden zijn] met 1o. November 1852, zamengesteld en met ophelderingen, benevens eene tabel voor be-
{==410==} {>>pagina-aanduiding<<}
rekening van den accijns voorzien, door  H. Evers.Te Groningen, bij J. Oomkens, J.zoon. 1852. In gr. 8vo. 42 bl. f :-50.

Met afwijking van andere wets-uitgaven, vindt men hier geene artikels-gewijze behandeling, maar een schakel van onderwerpen, welker inhoud vooraf is opgegeven met verwijzing naar de artikelen der verschillende wetten, waarin zij vermeld, en de bladzijden van dit boekje waar zij behandeld worden.
Die wijze van behandeling is dáárom vooral voor deze wet bijzonder gepast, dewijl de handhaving van den accijns op het geslagt tegenwoordig de raadpleging met een aantal van vier of vijf wetten eischt. De Heer evers, te regt afkeurende dat men, in stede van het onderwerp geheel op nieuw te regelen, in 1852 al weder een tal van wijzigingen heeft gemaakt, noemt zulks eigenaardiglijk ‘eene nieuwe pleister leggen’ op de oude, reeds gewijzigde wet. De Schrijver doet voorts de leemten van de nieuwe wet mede uitkomen, en zegt ten slotte: ‘Het doel, waarmede wij de bovenstaande vraagpunten hebben ter neder gesteld, is geen ander, dan dat de daaruit gevloeide bezwaren, in eene niet ver verwijderde toekomst, aanleiding zullen kunnen geven, om den accijns op het geslagt nogmaals in overweging te nemen, en almede tot de opheffing van het nog behouden gedeelte te besluiten.’
De Heer evers is dus een voorstander van de afschaffing van dezen accijns.
Overigens is het hier niet de plaats om te onderzoeken, of alle de bezwaren door den Schrijver te berde gebragt tegen de nieuwste verordening, wèl gegrond zijn; oppervlakkig gelooven wij, dat de regtbanken de vraagpunten minder gunstig voor de smokkelaars zullen uitmaken dan de Heer e. zulks doet.
Het werkje schijnt allezins doelmatig voor het gebruik, en met oordeel en zaakkennis geschreven te zijn. Een duidelijke tafel, aanwijzende in hoofdsom, opcenten en collectief zegel, het totaal bedrag van den rijks-accijns, verschuldigd bij het aangeven ter slagting van runderen en kalveren, besluit (bl. 37 en volgg.) dit boekje.





{==411==} {>>pagina-aanduiding<<}

Luttenberg's Chronologische verzameling der wetten en besluiten, betrekkelijk het openbaar bestuur in de Nederlanden, sedert de herstelde orde van zaken in 1813, voortgezet door  L.N. Schuurman,Secretaris der stad Zwolle. 1827, 1828. II Stukken. Te Zwolle, bij W.E.J. Tjeenk Willink. 1852. In gr. 8vo. VI en 98, en VIII en 104 bl. f 2-10.

De Heer schuurman gaat voort met, op het voetspoor van den ijverigen luttenberg, de chronologische verzameling van openbare verordeningen te completeren; waardoor men, ja, eene menigte stukken herdrukt krijgt die al gedrukt waren, maar waardoor men dan toch ook de aanteekeningen bekomt die aanwijzen: 1o. de vroegere en latere verordeningen, en alzoo de betrekking welke tusschen de onderscheidene deelen der wetgeving bestaat; 2o. de memoriën van toelichting, ten geleide der wets-ontwerpen, en de beraadslagingen der Staten-Generaal; en 3o. de arresten van het voormalig Hoog-Geregtshof, de Provinciale Geregtshoven en den Hoogen Raad. De aard der zaak brengt echter mede dat de twee laatste rubrieken spaarzaam worden aangetroffen; de volledigheid en het aanbevelenswaardige van dit werk bestaat vooral in ongedrukte of niet altijd toegankelijke besluiten, circulaires en ministeriële dispositiën, en in de aanwijzing van het verband hetwelk tusschen de verschillende verordeningen bestaat.




De Staatsregelingen in Europa sedert 1848. Eene bijdrage tot de kennis van het hedendaagsche Staatsregt. Door  Iz. I. Lion.Tweede Stuk. Pauselijke Staten. - Sardinië. - Denemarken. - Frankrijk (14 Jan. 1852). Te 's Gravenhage, bij H.C. Susan, C.H.z. 1852. In gr. 8vo.; van bl. 127-294. f 1-60.

Gelijk wij het Eerste Stuk van dit werk met bijzonder genoegen hebben aangekondigd, blijven wij ook nu in onzen goeden dunk van deze verzameling volharden. Men vindt hier weder vóór elke Staatsregeling een meer beknopt of ook, zoo noodig, een breeder overzigt van de gebeurtenissen die de Staatsregeling van elk land in het leven geroepen heb-
{==412==} {>>pagina-aanduiding<<}
ben. Ieder zal het nut bevroeden van zulk een werk voor de kennis van den tegenwoordigen toestand van het staatkundig Europa. Wij hadden echter wel gewenscht, dat de Verzamelaar in zijne beoordeeling van Frankrijks toestand zich op een meer gematigd standpunt had gesplaatst: wij zagen daarin victor hugo's Napoléon le Petit te veel doorstralen, en de stijl van dit stuk over Frankrijks toestand is ook niet overal even gekuischt; zoo staat b.v. op bl. 243: ‘Granier de cassagnac behoort tot een dier schrijvers, die hunne pen leenen tot al waartoe zij betaald worden’ enz.

De Regtspraak van den Hoogen Raad, van 1 October 1838 tot 1 September 1850, gebragt op de artikelen der Staats- en Burgerlijke wetten, besluiten en verordeningen, alles met ophelderingen en geschiedkundige toelichtingen, verwijzingen, enz.; door Mr. D. Léon, Advokaat bij den Hoogen Raad der Nederlanden en Lid der Provinciale Staten van Zuid-Holland. Tweede Deel. Vierde Aflevering (Wetboek van Koophandel). Te 's Gravenhage, bij Gebroeders Belifante. 1853. In gr. 8vo.; van bl. 521-736.

De kundige en onvermoeide Schrijver gaat ijverig voort met de uitgave van dit voor de regts-wetenschap hoogst nuttige en voor de praktijk schier onontbeerlijke werk. Behalve de arresten van den Hoogen Raad, treft men een overzigt der geheele Jurisprudentie aan; eene volledige litteratuur van hetgeen over elk vraagpunt of onderwerp in de laatste jaren hier te lande is geschreven; bij belangrijke vraagstukken ook de Fransche of andere Doctrine; dikwerf uit de S. ook zijn eigen gevoelen, of brengt de beslissingen der Regts-collegiën ter toetse aan wet en regts-beginselen.
Deze Aflevering omvat het geheele Wetboek van Koophandel, en geeft een milden oogst van kennis en wetenschap en Jurisprudentie, vooral ten aanzien van het Wissel- en Faillietregt. Dit zelfde kon het geval niet zijn met het meerendeel van het Zeeregt, om de eenvoudige reden, dat daarover bij regtscollegiën en schrijvers tot dus verre niet overvloedig valt in te zamelen. Men zou daaromtrent meer kennis en ervaring kunnen opdoen, wanneer men toegang had tot de kantoren van

{==413==} {>>pagina-aanduiding<<}
onze voornaamste Amsterdamsche en Rotterdamsche practizijns, die de meesten der geschillen betreffende zee-zaken, bij schikking, of naar eenige aangenomen regelen van usance plegen af te doen, of aan het oordeel van goede mannen, buiten eigenlijk gezegd geding, onderwerpen.
Op de keerzijde dezer Aflevering zegt de S. ons de spoedige verschijning van het Wetboek van Burgerl. Regtsv., bijgewerkt tot den dag der uitgave, toe. Wij wenschen hem van harte lust en kracht, om zijnen belangrijken arbeid weldra te voltooijen.




Memorie aan den Koning, ingediend den 3 Julij 1852 door den Generaal-Majoor r.f. Baron van raders, rakende zijn bekomen ontslag als Gouverneur der Kolonie Suriname, benevens de daartoe behoorende Bijlagen en verder daarop gevolgde stukken. Te 's Gravenhage, bij de Erven Doorman. 1853. In gr. 8vo. 40, III en 37 bl. f :-40.

Vervolg der Bijlagen behoorende tot de Memorie aan den Koning, ingediend door den Generaal-Majoor r.f. Baron van raders, rakende zijn bekomen ontslag als Gouverneur der Kolonie Suriname. Te 's Gravenhage, bij dezelfden. 1853. In gr. 8vo. 165 bl. f 1-60.

Reeds een geruimen tijd lag deze Memorie op onze schrijftafel, terwijl wij twijfelden of het, nadat de zaak daarin behandeld zoo groote ruchtbaarheid had verkregen, nog wel noodig ware haar aan te kondigen. Het onlangs verschijnen evenwel van het ‘Vervolg der Bijlagen’ doet ons reden vinden om er niet geheel van te zwijgen; want de Memorie is eene belangrijke bijdrage tot de geschiedenis eener Kolonie, welke in een diep verval is, en omtrent welke de Schrijver zich groote verdiensten verworven heeft; terwijl men door het vervolg der Bijlagen een meer algemeen inzigt verkrijgt in de voornaamsten zijner handelingen als Gouverneur. Beide de bovengenoemde stukken mogen dus den geschiedvorscher, maar ook ieder die in Suriname belang stelt, wel worden aanbevolen.
Wij behoeven niet te herinneren, dat het ter reede van

{==414==} {>>pagina-aanduiding<<}
Suriname gekomen Oostenrijksch schip Venezia, door de equipage verlaten zijnde, ingevolge de wetten aan de Weeskamer vervallen, als een onbeheerde boedel beschouwd, en als zoodanig verkocht is, maar ook de oorzaak is geworden van diplomatieke nota's, van 't ontslag van den Gouverneur der Kolonie, en van belangrijke interpellatiën en discussiën in de vergadering der Staten-Generaal. - De Heer v.r. zich bezwaard achtende door zijn ontslag, de wijze waarop 't hem is gegeven, en hetgeen verder daaromtrent gevolgd is, heeft zich, na zijne terugkomst in het Vaderland, bij Memorie van den 3den Julij 1852 tot den Koning gewend. Dit geschrift, met eenige verdere stukken, onder Bijlage A opgenomen, vindt men in den eersten Bundel. Negen-en-twintig missives en andere officiële bescheiden zijn daar bijeen, die allen strekken moeten tot toelichting van het gebeurde met en omtrent het verlaten en verkochte koopvaardijschip.
In den tweeden bundel bevat de Bijlage B zestien stukken van verschillenden aard, betrekkelijk het te werk stellen der vrije bevolking van Suriname aan het delven van een kanaal bij Paramaribo. - Die stukken zoo als zij daar liggen boezemen hoogachting in voor den man, wien het gelukken mogt de vrije bevolking over te halen tot en lust in te boezemen voor veldarbeid; iets hetwelk men tot daartoe voor onmogelijk had gehouden.
Bijlage C behelst verschillende stukken, onder anderen een adres door de voornaamste ingezetenen van Suriname, en een adres door de Europesche Kolonisten aan het Kwatta-Kanaal, den afgetreden Gouverneur op den 13den en 15den Maart 1852 aangeboden; en het bewijs van hulde door de vrije werklieden hem gebragt.
Alle die stukken zijn Bijlagen tot de Memorie aan Z.M. - Bij wijze van Aanhangsel zijn er bijgevoegd Extracten van redevoeringen, gehouden in de zittingen der Staten-Generaal, in December 1852, en Brieven ter toelichting van punten, aangevoerd door Zijne Excellentie den Minister van Koloniën in deszelfs redevoering van den 4den December 1852.
Men ziet dat hier zeer belangrijke bescheiden worden medegedeeld om het publiek in te lichten nopens hetgeen er in Suriname, in den laatsten tijd, meest belangrijks is voorgevallen. Ref. zal zich deswege niet verdiepen in beschouwin-
{==415==} {>>pagina-aanduiding<<}
gen, veel minder nog zich eenige beslissing veroorloven; maar na de Memorie en 't vervolg gelezen en herlezen te hebben, brengt hij den Schrijver zijnen dank toe voor derzelver uitgave, en beveelt hij hunne lezing ook anderen aan.




Bijdragen tot de kennis van Gelderland, door Mr. l.a.j.w. Baron sloet, Griffier der Staten van dat Gewest. - I. Grondgebied en bodem. Te Arnhem, bij Is. An. Nijhoff. 1852. In gr. 8vo. 154 bl. f 1-80.

De statistieke berigten nopens Gelderland, welke de Heer sloet voornemens is uit te geven, betreffen, behalve het grondgebied en den bodem, in dit deel behandeld, het water, de polders, den landbouw en de bevolking. In de voorrede meldt de Schrijver, dat het grootste gedeelte er van reeds afgewerkt ligt of in schets ten papiere is gebragt, en dat de stukken elkander zóó spoedig zullen volgen als zijn beschikbare tijd dit toelaat. Hij eindigt haar met nagenoeg te zeggen, dat er nog méér onderwerpen zijn die eene opzettelijke behandeling verdienen, en dat de mate van aanmoediging, welke hem te beurt valt, beslissen zal of daartoe kan worden overgegaan. - De belangrijkheid der bescheiden in het voor ons liggend gedeelte, doen óns niet alleen de spoedige voortzetting van des Schrijvers arbeid wenschen, maar ook hopen, dat hij met de behandeling der andere door hem bedoelde onderwerpen zal kunnen voortgaan.
Het Eerste Stuk behelst, in de eerste plaats, opgaven omtrent de zamenstelling van het grondgebied, zoo als het door opvolgende grensbepalingen is gewijzigd; onder vermelding der vroegere verpandingen van heerlijkheden, enclaves enz., alles met verwijzing naar de Charterboeken en andere verzamelingen van oorkonden, waaruit de voormalige en tegenwoordige staat en begrenzing der Provincie kan worden opgedolven. - De ‘Geographische ligging’ (bl. 19) geeft de noorderbreedte en oosterlengte van 65 steden en plaatsen aan, naar de hydrographische en topographische waarnemingen van den Generaal krayenhoff, ten gevolge waarvan de meridiaan over den westertoren van Amsterdam is getrokken, en deze als nulpunt is aangenomen. - Op bl. 25 volgt de ‘verdeeling’,

{==416==} {>>pagina-aanduiding<<}
waarmede het gedeelte, over het ‘Grondgebied’ is afgeloopen.
De opgaven omtrent ‘de bodem’ nemen een aanvang op bl. 37; doch men verwachte daar geene geologische bijzonderheden, vermits de Schrijver zich tot statistische opgaven bepaalt. De kadastrale opnemingen voornamelijk hebben hem tot leiddraad gestrekt, ofschoon hij zich niet streng daaraan heeft gehouden, wijl er, ten aanzien van de bestemming der gronden, de noodige eenheid bij ontbroken heeft. - De gemeenten worden opgegeven, met de bouwlanden, tabakslanden, moeslanden, tuinen, boomgaarden, hooilanden en uiterwaarden, bosschen, elzen- en wilgenbosschen, dennenbosschen, rijswaarden, enz. enz.; de oppervlakte van de verschillende grondstukken uit een gegeven jaar, en de belastbare opbrengst (van bl. 42-96). De uitvoerigheid, waarmede dit alles behandeld is, laat niets te wenschen, en geeft den Heer sloet aanspraak op de erkentenis van allen die in de Provincie eigendommen bezitten, of zich met de Statistiek des Vaderlands bezig houden, hetzij als studiewerk hetzij alleen tot uitspanning.
Op bl. 98 en 99 vindt men de hoeveelheden weiland in de verschillende gedeelten van Gelderland, tegen die van andere landen van Europa, vergeleken naar grondslag van de Volkswirtschaftslehre van rau. Daarna komen ook de bosschen ter sprake; bij die gelegenheid wordt er aan herinnerd hoe op de Veluwe ‘de natuurlijke bosschen van opgaande boomen, overblijfsels van vroegere eeuwen’ zijn.
Bij de onbebouwde gronden, die ongeveer een-derde van de oppervlakte der Provincie beslaan, wordt te regt gehandeld over de Zandverstuivingen op de Veluwe. In andere gedeelten van ons Vaderland is die plaag, zoo ver wij ons herinneren, niet of althans maar weinig bekend. Zij heeft in hare uitwerkselen veel overeenkomst met de duinverstuiving, en is dikwijls het gevolg van het uitroeijen van bosschen, waardoor de dunne korst van hei-aarde wordt losgemaakt, zoodat de wind het drooge zand als eene zee in beweging brengt, vaak tot heuvels opwaait, en er bouw- of weilanden mede overstelpt. Voor onze lezers, die daar minder mede bekend zijn, zullen wij een paar regels omtrent de wijze van beteugeling dier zandverstuivingen overnemen. Bl. 105: ‘Is de zandverstuiving klein, dan belegt men haar met heidezoden

{==417==} {>>pagina-aanduiding<<}
of plaggen. De ruimten tusschen deze vullen zich dan dikwerf met de heideplant. Men zaait of poot ook helm of zandhaver. Zoodra de oppervlakte te groot is, om op deze kostbare wijze behandeld te worden, tracht men haar geheel te omringen met eenen singel van dennen, met eiken struiken daaronder. Daar moet het zand tegen stuiten, en, zoodra het in rust komt, met heide begroeijen, waarin dan weder dennen en eikenplantsoen geplaatst kan worden. Aan de buitenzijde der singels wordt een wal aangelegd om de schapen af te weren en het werk tegen den wind te beschutten. Aan de binnenzijde wordt het in aantogt zijnde zand tegengehouden door het leggen van heideplaggen op de daartoe geschikte plekken. Men plaatst anders eene soort van kribben, bestaande uit lange takkebossen van eiken, dennen of ander hout, eenigzins losgemaakt en naast elkander regtstandig in den grond gezet. Het zand hoopt zich tegen deze kribben op en overdekt die dikwerf geheel, voor dat het aan het staan komt, hetgeen men door het poten van helm en zandhaver tracht te bevorderen. Deze beveiligingswerken moet men onderhouden tot dat de dennen op de singels eenen zekeren wasdom verkregen hebben.’
Van belang is de opgave (bl. 112 en volgg.) van de uitgestrektheid der nog onverdeelde markegronden, en de mededeeling ‘dat in het Zutphensche bijna alle marken in staat van verdeeling zijn.’ - ‘Het zoo nuttig ontbinden der gemeenschap’ is daarentegen op de Veluwe nog weinig gevorderd. ‘Het verdeelde zoogenoemde Ruurlofsche broek’ - zegt de Schrijver, bl. 124 - ‘dat eene oppervlakte had van 1656 bunders, en zoo vele honderde andere bunders, reeds tot cultuur gebragte woeste gronden, verkondigen luide, welk onberekenbaar voordeel het opheffen der gemeenschap oplevert.’
Wij hopen dat de verdienstelijke Schrijver tijd en aanmoediging zal vinden om dit belangrijke werk voort te zetten en volledig te maken, en dat zijn arbeid andere bevoegde mannen ook opwekke tot het bijeenbrengen van soortgelijke opgaven betreffende andere Provinciën, omtrent welke zij nog worden gemist.





{==418==} {>>pagina-aanduiding<<}

Landen, steden, volken en menschen. Een panorama in negentien groepen, naar a.w. grube en vele anderen, door  J.J.A. Goeverneur.Tweede Deel. Te Groningen, bij J.B. Wolters. 1852. In gr. 8vo. 420 bl. f 3-75.

In ons verslag van het Eerste Deel (Vaderl. Letteroefeningen, 1852, No. XVI, bl. 726 en volgg.) is over het doel van den Verzamelaar om den mensch op alle trappen van beschaving en onder alle klimaten voor te stellen, bereids gesproken. In het Tweede Deel ontvangen wij weder tien groepen of afdeelingen en worden daarbij genoegzaam uitsluitend in andere werelddeelen rondgeleid. Voor vele lezers zal, uit dien hoofde, het Tweede Deel aan belangrijkheid of aantrekkelijkheid gewonnen hebben. Het bijeengebragte is in alle gevallen zeer onderhoudend, ofschoon hier nog meer dan in het Eerste Deel onjuiste opgaven en voorstellingen kunnen gevonden worden. Bij een paar aanhalingen zullen wij welligt de aandacht daarop vestigen.
Van een bezoek op Ceylon van Dr. wilhelm hoffmeister kan eenige mededeeling, als aan eene vroegere bezitting van Nederland herinnerende, niet onwelkom wezen. Bl. 40: ‘Een digt gedrang van inboorlingen, in alle bedenkelijke kleederdragten, wachtte ons aan 't strand op; - vooraan de hoofdelingen met groote, schotelvormige neteldoeksche hoeden, de witte, ruime opperkleeden [liever kleederen] om 't lijf onder een breeden, gouden gordel opgebonden. De lieden van hooger kaste en fatsoen onderscheidden zich door een kort Hollandsch wambuisje en een grooten Oostindischen zakdoek [?] dien zij om de beenen hadden geslagen en die wel iets had van een vrouwen onderrok. Een breede kam van 't fijnste schildpad hield de over het hoofd netjes opgestreken haren bijcen, die, op dames-manier, in eene dikke vlecht zaten zamengebonden. Van nature klein en zwakkelijk gebouwd, zagen zij er eenigzins verwijfd en vertroeteld uit. Aan hunne glanzend koffijbruine huidskleur wordt het oog spoedig gewend, zoodat men de fijne gezigtstrekken en de groote zwarte oogen der eigenlijke Cingalezen weldra wezenlijk lief en- innemend vindt.’ - ‘Men trof onder de bonte menigte ook enkele gentlemen van overoude Portugesche en Hollandsche af-
{==419==} {>>pagina-aanduiding<<}
komst aan.’ - ‘Van alle zijden aangegaapt, baanden wij ons met moeite een' doortogt en bereikten de oude Hollandsche, met mos begroeide poort en daar tegenover de plaats onzer bestemming, een open gebouw van ééne verdieping met eene luchtige veranda en van ouderwetsch aanzien met een haan en het jaartal 1687 boven den ingang.
Het is moeijelijk te zeggen, welk een zonderbaren indruk de rijkdom der tropische natuur, de warme vochtige, van specerijen en cocosolie [?] zwangere, zware lucht, het tooverachtige licht, dat als bij droppelen en strepen, maar helder door de digte palmenkroonen dringt, op den reiziger maken. Digt struikgewas met geel, rood en blaauw bloeijende klokbloemen omgeeft de zindelijke woningen die, naar Hollandschen ouderwetschen stijl met eene kleine veranda aan de zijde gebouwd, den ganschen weg tot Colombo begrenzen, zonder een bijzonderen naam te voeren. Oude Hollandsche opschriften zijn op de halfverweerde, met groen mos bekleede steenen muren nog overal te zien. Alles lokt tot droomen en rusten uit.’
Uit of over Noord-Amerika, waarheen jaarlijks uit Europa zoo vele duizenden landverhuizers trekken, verneemt men hier veel dat de belangstelling gaande houdt of de nieuwsgierigheid prikkelt. Gerstäcker verhaalt levendig en weet de aandacht gespannen te houden; evenwel zouden wij in dit werk liever geene tafereelen van hém ontmoet hebben, omdat hij dikwijls reist in het hoekje van den haard, en zijne verhalen niet altijd getrouw zijn aan de Natuur. - Over de ‘Backwoods’ zegt hij (bl. 46): ‘Er wordt even veel en even veel verschillends van de mannen der westelijke bosschen, de “backwoodsmen” verhaald als er weinig van de vrouwen wordt gesproken, die met hen de eenzaamheid der wouden deelen, en toch zijn juist deze aan harder bezwaren, aan grooter ontberingen blootgesteld, dan de mannen, wien de natuur reeds als aangeboren eigenschap meerdere sterkte en volharding verleende. De pionier, van kind af tegen weer en wind gehard, trekt met buks en bijl de wildernis in en vestigt zich daar op plaatsen, welke nog geen menschelijke voet betrad; een goed vuur en een wollen deken zijn hem beschutting genoeg tegen storm en regen; maar de teedere, zwakke vrouw, die welligt nog hare gansche opmerkzaamheid aan den zui-
{==420==} {>>pagina-aanduiding<<}
geling, aan de kleine kinderen moet wijden, zij, die tot daartoe in het warme, veilige huis, in den den kring van verwanten en zrienden heeft geleefd, wordt thans beproefd of zij moed en zielssterkte genoeg bezit, of zij haren man, waar en innig genoeg lief heeft, om, zonder morren en getroost te moede, een werkkring in te treden, die haar in lange, lange jaren, geen enkel genot, geene enkele uitspanning, maar slechts nood en gevaar belooft.’
De Heer goeverneur zou wél gedaan hebben met eene verklaring van het woord pionier er bij te voegen. Bij de Engelschen is het pioneer of civilisation, dat wil zeggen: voorlooper, wegbereider van de beschaving. - Het lot der vrouw is door gerstäcker veel te sterk gekleurd. De vrouw van den Backwoodsman, is geen vertroetelde deerne, en bereids met het leven in de wouden vertrouwd tegen den tijd dat zij kleine kinderen heeft. Ook hetgeen onmiddellijk volgt, is even weinig juist.
‘In een uit ruwe en onbehouwen boomstammen opgetrokken blokhuis, slechts van drie zijden tegen wind en regen beschut’ [de blokhuizen zijn wel degelijk vierkante gebouwen, dus aan alle vier zijden tegen regen en wind beschut], ‘slijt de vrouw niet dagen en weken, neen maanden of niet zelden jaren op eene wijze die het gezondste ligchaam eens Europërs te gronde rigten zou.’ [Wat g. hier bedoelt, weten wij niet, dewijl de vrouwen in Noord-Amerika hoogst zeldzaam zwaar werk verrigten en doorgaans zeer gevierd worden.] ‘De natte, koude aarde is hare legerstede; het wijde, eenzame woud haar verblijf.’ [In de blokhuizen zijn altijd bedsteden voor de huisgenooten, zoodat slechts de knechts of reizigers, in een deken gewikkeld, op den leemen vloer hunne legerstede bij den kagchel behooren te zoeken.]
‘Onderwijl verrigt de vrouw het dagelijksche werk. In den vroegen morgen maakt zij voor allen het ontbijt klaar; het grove maïsmeel wordt in een houten schotel met water en zout beslagen, zoodat het een vast deeg wordt, en vervolgens op een ijzeren plaat vlak uitgerold en schuins tegen de gloeijende kolen geplaatst. Een koffijmolen ontbreekt (!), doch de handige vrouw weet zich te redden. De gebrande boonen worden in den blikken jagtbeker haars mans met den steel van zijn tomahawk’ [hoe de backwoodsman aan een tomahawk

{==421==} {>>pagina-aanduiding<<}
komt, begrijpen wij niet, ten ware als buit van een door hem om het leven gebragten roodhuid] ‘fijn gestampt en dan in 't ziedend water van de groote blikken kan gedaan, om daarmeê eenige malen op te koken en zoo den verkwikkenden drank te leveren. Wordt het maïsbrood bruin, dan snijdt zij dunne plakjes spek in de ijzeren pan, doet er soortgelijke plakken hertevleesch bij; giet, om de kofij te doen bezinken, eenig koud water in 't wild opborrelend vocht, neemt het van 't vuur en roept de haren tot het snel bereide maal.’
Van het verdere der tafereelen uit Noord-Amerika zullen wij niet spreken. Wij mogen echter niet geheel zwijgen van de natuurlijke contrasten tusschen de oude en de nieuwe wereld, welke zoo eigenaardig worden afgeschilderd. Bl. 89: ‘De oude en de nieuwe wereld onderscheiden zich in groepering en uitgestrektheid van vaste landen, in hare astronomische ligging ten aanzien van hare klimatische gordels, in de algemeene rigting harer landstreken en in haren innerlijken bouw. Deze tegenovergestelde karaktertrekken verleenen aan elk van de beide deelen een eigenaardig luchtgestel, eigenaardigen plantengroei en dierenwereld’ enz.
‘Amerika is minder rijk aan innerlijke contrasten dan de oude wereld, maar heeft daarentegen meer eenheid. In de gelijkvormigheid van den bouw, in het gemis van alle belemmeringen van een' vrijen omloop van het eene einde dezer wereld tot het andere, moeten wij eene der hoofdoorzaken van 't gelijksoortig karakter zoeken van de Amerikaansche physionomie, die in alle organische wezens van dit vaste land zoo zeer in het oog valt, en welke wij, ook in den mensch zelv', in den Indiaan, vinden, wiens stammen gezamenlijk van de boorden van den Mackensie tot naar Patagonie, dezelfde koperkleur en eene onmiskenbare familiegelijkenis vertoonen’ enz.
‘Het klimaat der nieuwe wereld onderscheidt zich in vergelijking met dat der oude door eene meerdere vochtigheid, want de beide vaste landen dier eerste zijn bijna geheel aan de zeewinden blootgesteld. Terwijl de oude wereld met hare geslotene gedaante, hare grenzenlooze hooglanden in het oosten, onder de keerkringen slechts om de [liever: ongeveer] 7 duim water ontvangt, bekomt Amerika onder de tropen 11 duim; de gematigde streken van Europa hebben 34, Noord-
{==422==} {>>pagina-aanduiding<<}
Amerika 39 duim. Bij dezen overvloed van regenwater komt nog de uitgestrektheid der vlakten, die de ontwikkeling van reusachtige stroomstelsels vergunnen, en werkelijk is het bestaan van tallooze rivieren en meren een der karakteristieke trekken van de beide Amerika's.’
Van j.t. irvings prairie-brand, zoo levendig en aanschouwelijk voorgesteld, willen wij nog de voornaamste trekken overnemen. Bl. 105: ‘Daar kwam een hevige windvlaag door het woud en deed asch en vonken naar alle rigtingen in het rond stuiven. Oogeblikkelijk vertoonden zich vijftig kleine vuurtjes en strekten hare lekkende tongen als uitjouwend tegen mij uit. In 't eigen oogenblik van hun ontstaan schier, stegen zij ook reeds tot eene hooge piramidale vlam in de lucht en huppelden luchtig over de verstrooide bossen dor gras voort. De naastvolgende minuut waren zij ook reeds buiten op de prairie, en thans lichtte eene golvende lijn van lichtelaaije vlammen ten donkeren hemel op.
Een nieuwe windvlaag was in aantogt. Eene soort van zuchten en klagen in de nabijheid kondigde haar reeds uit de verte aan; toen zij nader kwam, vervulde eene wolk van dwarlend loof de lucht; de jonge boomen bogen zich ter aarde, de oude stammen kraakten. Daar was zij er en wierp zich op de prairie. Myriaden gloeijende aschstofjes werden in de hoogte gedreven; als meteoorsteenen vlogen bossen brandend gras door de lucht. De vlam breidde zich uit tot eene groote vuurzee en stortte zich, onophoudelijk verder tastend, als een lavastroom over de grasvlakte uit, het woud tot de wijdste verte met een' rooden band omgordend. Het grille (?) licht maakte de zwarte donkerheid van het bosch nog zwarter. Het knetteren en sissen der vlammen klonk uit, nog boven het huilen van den wind; het schenen ontelbare vuurgeesten, die in de wildernis als razend rondsprongen en dansten en overal nieuwe dansers deden opstaan. Hun bruisen geleek dat van een opgeruiden oceaan, wiens baren tegen elkaar opsteigeren en in wild oproer kampen.’
De tafereelen van Europeesch en Aziatisch Turkijë, van Perzië, van Hindostan, van China, van Arabië, van Afrika, van Australië, van de steppen van het ooster en wester halfrond noemen wij slechts bij name. Naar het afgeschrevene oor-
{==423==} {>>pagina-aanduiding<<}
deele de lezer, en hij schaffe zich de beide Deelen aan, die zijne kennis van landen en volken wenscht te vermeerderen, en aangename en tevens nuttige lectuur verlangt.




De witte roos van Schotland. Een geschiedkundige roman. Uit het Engelsch. Twee Deelen. Te Amsterdam, bij de Wed. L. van Hulst en Zoon. 1851. In gr. 8vo. 685 bl. f 6-60.

Deze roman, of liever historisch-romantische schilderij wekt herinneringen op uit de Jaarboeken van Engeland, die ons in de worstelingen terugvoeren, welke de ontwikkeling van de grootheid en den roem der Britten zijn voorafgegaan. Na de overweldiging van Engeland door willem van Normandië, waren de Vorsten en de Normandische adel voortdurend in verwikkelingen geraakt met de Fransche kroon. Trouwens de edelman in Engeland bleef in spraak en zeden Franschman, en men kon hem niet dieper vernederen dan door hem toe te wenschen, dat hij een Engelschman wierd. De onberaden stappen van Koning jan zonder land hadden het verlies van de Overzeesche bezitten ten gevolge, en hoe zeer de volgende Vorsten alle krachten inspanden om ze te heroveren, en zelfs den Franschen troon te bestijgen, 't liep, na schitterende wapenfeiten en grootsche veroveringen, uit op krachtverspilling, en het bezit van Calais was eindelijk het eenigste dat den Engelschen op de Fransche kust overbleef. Maar dit onheil droeg deze vrucht, dat de edelen behoefte gevoelden om Engelsch te worden, en had het nadeel dat zij, in plaats van aan hunne plunderzucht, dat laatste overschot van hunne Noormansche afkomst, in Frankrijk bot te vieren, nu aan den lust toegaven, om elkander te berooven en te vermoorden. Ongelukkig werden twee partijen gevormd, die aangevoerd werden door twee takken van de Koninklijke familie uit de Dynastie der Plantagenets. Zij voerden dertig jaren lang een bloedigen burgerkrijg onder de bloemrijke leuze van de witte en de roode roos.
Bij 't overlijden van eduard den Derde, besteeg de elfjarige richard II den troon. Jan van Gaunt, Hertog van Lancaster en thomas, Hertog van Glocester, beiden ooms des jeugdigen Konings, maakten zich van 't beleid der zaken

{==424==} {>>pagina-aanduiding<<}
meester. Toen Glocester te onvoorzigtig zijne begeerte naar de kroon uitsprak, verhaaste hij zijn sterfuur. De Hertog van Lancaster liet een zoon na, die meer handelde dan sprak. Hij bragt een leger op de been, overwon den Koning en kreeg hem gevangen. Zelf nam hij onder den naam van hendrik IV den schepter in handen, en de onttroonde richard werd op het kasteel Pomfret door zijne bewakers vermoord. Dit was de bron, waaruit later de burgeroorlog tusschen de partij van York of de witte en die van Lancaster of de roode roos opwelde.
De overweldiger bleef in 't ongestoord bezit van den troon. Hetzelfde geluk wedervoer zijnen zoon hendrik V; maar zoo veel verwoestender brak de storm los over het hoofd van zijn kleinzoon hendrik VI. Gedurende zijne minderjarigheid gingen de heroverde Fransche gewesten verloren, en toen hij-zelf de teugels van het Staatsbestuur aanvatte, gaf hij geene andere proeven dan van verregaande onbekwaamheid. Daaruit ontstonden onlusten, die sedert lang slechts op aanleiding gewacht hadden om uit te breken. Richard van York opende in 1452 den oorlog. Wel sneuvelde hij in den strijd, maar zijn zoon eduard IV maakte zich in 1461 meester van den troon, en hendrik VI viel met zijnen zoon, den laatsten mannelijken spruit uit den stam van Lancaster, voor de snoode wraak van eduard. De misdaad van dien Vorst is in zijne kinderen bloedig gewroken. Immers richard met de bult, deed, na 't overlijden zijns broeders in 1482, zijne beide neven eduard V en richard van York in den Tower vermoorden. Zoo kwam dit gedrocht aan den troon: eerst bezoedeld met bloed, weldra beladen met den haat van 't beste gedeelte des volks en van den adel, eindelijk getroffen door de vergeldende nemesis. Spoedig verloor hij kroon en leven in den strijd tegen een mededinger met wiens zegepraal de burgeroorlog gedempt werd.
Graaf hendrik van Richmond, een kleinzoon van owen tudor en van catharina, de weduwe van den Vijfden hendrik, en zoon van margaretha, eene erfdochter uit het Huis van Lancaster, trok tegen den despotischen overweldiger te velde, behaalde de overwinning en won de kroon. Hij had bij zijne troonsbestijging, om de partij van York te verzoenen, zich verpligt in 't huwelijk te treden met elisabeth, de doch-
{==425==} {>>pagina-aanduiding<<}
ter van den Vierden eduard, de zuster der ongelukkige prinsen. Door dit echtverbond smolten de Lancastersche en Yorksche Huizen ineen, en de bloedige veeten, die dertig jaren lang Engeland verscheurd en tachtig leden uit het geslacht der Plantagenets te vroeg naar het graf hadden gesleept, werden bijgelegd; ten minste hadden latere uitbarstingen geen kracht genoeg om den regerenden Vorst van den zetel te verdringen.
Het huwelijk met eene prinses uit het Huis van York was hendrik door de omstandigheden opgedrongen en een last, dien hij op het hart der koningin deed nederkomen. Verwaarloosd door haren gemaal sleet zij een vrengdeloos leven. Dit verbitterde de vrienden van haar geslacht, en zij zochten zich te wreken, door mededingers naar de kroon op te werpen. Vooral beleedigde de Koning met die onverdiende minachting der koningin hare tante margaretha, de hooghartige weduwe van karel den Stoute.
Meer dan eens had men 't gerucht doen loopen, dat de prinsen in den Tower niet vermoord waren, maar in 't verborgene leefden. Hoe zeer de koene onderneming van lambert simnel, die zich voor een zoon des Hertogs van Clarence, die zijn dood in een wijnvat had gevonden, uitgaf, was mislukt, en zijn rol van troondinger met die van keukenjongen in 't paleis verwisselde, werd er weldra eene proef genomen, om een anderen kustmatig afgerigten indringer op den troon te plaatsen.
In de Nederlanden verkeerde in geringen stand een zeker jongeling, perken warbec geheeten. Zijn vader was een gedoopte Jood, die toegang had aan 't Engelsche hof. Deze jongeling geleek sprekend op Koning eduard, zoodat men later meende, dat hij de vrucht was van een verboden omgang des Konings met zijne moeder. Die verwonderlijke gelijkheid gaf der hooghartige weduwe van Bourgondië, in wier tegenwoordigheid hij gebragt werd, den moed zich van hem te bedienen tot het bereiken van hare staatszuchtige en wraakgierige oogmerken in Engeland. Er was inderdaad veel, dat een gunstigen uitslag beloofde. De jongeling vereenigde alles in zich, om de natie te doen gelooven, dat hij de tweede zoon des vroegeren Konings was; niet alleen had hij edele trekken, maar ook zijn karakter en edele manieren pleitten voor eene

{==426==} {>>pagina-aanduiding<<}
hooge geboorte. Hij scheen zoo wel bestemd als geschikt om den troon eer aan te doen. Men verspreidde het gerucht, dat richard van York uit den Tower was ontkomen, en in verborgen stilte leefde, doch weldra ten voorschijn zoude komen. 't Geschiedde, en de pseudo-richard vond een tijd lang ondersteuning aan 't hof van karel VIII, daarna bij jakobus IV van Schotland, die den pretendent eene zijner bloedverwanten ten huwelijk gaf; maar de onderneming liep af met het rampzalig uiteinde van perken warbec aan den galg.
De geschiedenis dezer onderneming is het onderwerp van den roman, dien wij thans aankondigen. Het verhaal is boeijend. De karakters bezitten historische waarheid. De ongelukkige perken, het noodlottig slagtoffer der eerzucht eener trotsche vrouw, boezemt achting soms diep medelijden in voor het gevoel dat in hem worstelt met den gedwongen en valschen toestand, waarin hij gebragt is. Wij bewonderen den edelen moed zijner gade, die haar staande houdt bij de ontdekking van het bedrog, en hare ongekrenkte trouw, die zij voor het voorwerp harer liefde bewaart. Afschuw boezemt het verraderlijk karakter van dalton in; maar onbegrijpelijk is het, dat vader hubert, die zoo berekend is zijn staatzuchtig intrigue-net te spinnen, niet krachtiger tegen den indringer handelt, wiens vreemd gedrag hem aanstonds in 't oog valt. De ruwe grenshoofdman van Herons hol is een getrouw beeld van 't krijgsmansleven in dat land en in dien tijd. Naast hem komt de eenvoudigheid van de brave viola heerlijk uit. De meeste toestanden zijn fiks beschreven. Men leze slechts het gehoor van Lady gordon bij de gemalin van hendrik VII. Zulke tooneelen die zoo wel de verbeelding boeijen als het hart aangrijpen zijn er meer. Aan de geschiedkundige trouw is nergens geweld gedaan, en toch heeft de verdichting, de poëzij, ruim spel. Het geheel is zóó, dat noch de roman in de historie, noch de historie in den roman is verdwenen. Waarheid is de hoofverdienste van dit werk. Wij bevelen dezen roman ten volle aan.

h.
j.h.s.





{==427==} {>>pagina-aanduiding<<}

Lichtpunten en schaduwzijden, door  Johannes.Te Alkmaar, bij H.J. van Vloten. 1851. In gr. 8vo. 300 bl. f 2-90.

De Schrijfster die een zoo beminnelijken naam voert, doet in de voorrede een beroep op welwillendheid. Zij gelooft niet dat aan hetgeen haar uit de pen vloeide behoefte bestaat, maar zich vleijende dat het zou worden ontvangen en beoordeeld naar de wet in haar hart: liefde tot God en den naaste, durft zij de toegevendheid inroepen, hetzij haar boek met genoegen worde gelezen, of met een medelijdenden glimlach nedergelegd.
Even zedig en bescheiden als haar ‘voorwoord’ is ook het werk. In veertien losse stukjes geeft zij menig nuttigen raad tot bestuur des levens en ter veredeling des gemoeds. Hare beschouwingen van 't leven echter zijn meer warm dan diep. De toon is Christelijk maar week genoeg, soms te vlugtig om een blijvenden indruk na te laten. Het meest behaagt ons het eerste verhaal de vacature te Z. en dan de landloopster. Het minst van allen oud Antje, dat te triviaal is. Indien zij zulke schetsen wil leveren, zie zij hildebrand de kunst af: - hoe eenvoudig en natuurlijk schilderde hij dat mannetje uit het weeshuis.
Wij raden haar waakzaamheid aan over den stijl. Maar de kleine vlekken die haar werk ontsieren, zullen door vlijtige oefening van zelve worden uitgewischt. Wij hopen, dat zij niet te vergeefs zal hebbe gearbeid, maar menig genoegelijk uur aan hare lezers schenke.





Dichtwerken van  Nicolaas Simon van Winteren  Lucretia Wilhelmina van Merken.Uitgegeven door  H. Tollens, Cz.Eerste Deel. Met platen. Te 's Gravenhage, bij K. Fuhri. 1852. In post. form. XXIII en 339 bl. f 2-90.

Deze ‘nieuwe en volledige éditie’ zal hún vooral welkom zijn die naar 't bezit van een compleet exemplaar der dichtwerken van van winter en van merken hebben verlangd, zonder dat magtig te hebben kunnen worden. Of zij ook goed is voor de kunst, durven wij niet beslissen. Dat de Uitgever haar zoo kordaat heeft ondernomen is een bewijs dat hij er voordeel uit verwacht, en met volle overtuiging in het Pro-
{==428==} {>>pagina-aanduiding<<}
spectus schreef: dat onze poëzij thans weder op meer hoogschatters (koopers) roemen mag, dan vroeger. Dit te hooren verzekeren en aldus te zien bevestigen door een zoo ervaren handelaar, moet elken dichter en dichtkunstenaar aangenaam zijn. Maar de vroegere onverschilligheid des publieks is een gevolg geweest van overlading, en bij 't overzien van zoo vele drukken en herdrukken van werken in poëzij en dichtmaat als de pers tegenwoordig weêr oplevert, is de vraag niet onnatuurlijk of de markt niet andermaal kan worden overvoerd. Werken zoo véél omvattend en duur kunnen andere werken schaden, wanneer, gelijk hier te lande, het aantal koopers van dichtbundels toch niet zéér groot is, en de meesten hunner met de som en den tijd die zij aan de poëzij kunnen besteden, binnen zekere grenzen moeten blijven. De herdruk van zoo uitvoerige oude dichtwerken, wanneer die bijval vindt, schijnt alzoo voor den aftrek van nieuwe nadeelig, en dus voor de kunstoefening en 't verméérderen van onze letterkunde met nieuwe schatten weinig bevorderlijk. Wij wenschen dáárom, dat de handel voordeelen zoeke in 't drukken van nieuwe werken, liever dan in 't herdrukken van oude. Intusschen is 't volkomen waar, dat het moeijelijk was van de gedichten van van winter en van merken nog complete exemplaren te vinden. In zóó verre voorziet deze editie
in eene behoefte. En indien er oude dichtwerken herdrukt worden, dan voorzeker hebben déze in vele opzigten aanspraak op den voorrang, dien hun, blijkens 't Prospectus, door den Heer tollens is toegekend. De Uitgever heeft wijselijk niet alleen naar de uitspraak van dien bevoegden kunstrechter gehoord; maar hem ook het toozigt over de nieuwe editie opgedragen. Dien ten gevolge prijkt de titel nu met drie beroemde namen, en is het Eerste Deel door den Heer tollens geopend met een voor de waardeering der werken van dit poëtische echtpaar belangrijk woord; waarop we maar hebben aan te merken, dat het voor onze belangstelling in het oordeel des Schrijvers te kort is. Die kortheid echter doet ons verwachten, dat elk der deelen met eene soortgelijke inleiding verrijkt zal worden.
Het Eerste Deel bevat den Monzongo van van winter, en Het beleg der stad Leyden, den Jacob Simonszoon de Rijk, de Camisards en de Maria van Bourgondië van van merken; vijf trenrspelen door de kunstoefenende echtelingen in 1774 in één

{==429==} {>>pagina-aanduiding<<}
deel uitgegeven. Eene fraaije editie er van in 8vo. met platen door reinier vinkeles geteekend en gegraveerd ligt voor ons. Eenigen dier stukken hebben zich op 't tooneel gehandhaafd zoo lang als de verschillende emplooijen van het hooge treurspel er voldoende bezet waren; dat de anderen vroeger van het répertoire zijn verdwenen, ligt aan bijzondere omstandigheden: de schoonheden en verdiensten van al de stukken zijn algemeen erkend. Dat er op een gedeelte van de historische waarheid der voorstelling in de twee eerstgenoemde stukken van van merken valt af te dingen is bekend. Als men hoort hoe de Dichteres den wakkeren Leydschen Burgemeester van der werff tot de hongerende burgers dier stad doet zeggen:

Toeft nog een weinig tijds. Doch duldt de nood zulks niet, 
Aanvaardt dan 't eenige dat mij nog overschiet. 
Daar is mijn zwaard. Komt, slagt me, om u den dood te ontrukken. 
Scheurt dan mijn lijk vaneen, en deelt het om aan stukken; 
Zoo wordt ge, als ik u niet kan redden met mijn bloed, 
Ten minste met mijn vleesch, 't geen ik u schenk, gevoed. 

Zou men wenschen niet te weten dat van der werff, volgens latere geschiedvorschers, op burgerlijken trant eenvoudig gezegd heeft: ‘ik kan 't eten niet van mijn lijf snijden; als gij dat kunt, doe gij 't dan maar.’ of iets dergelijks. - Ten aanzien van het effect der stukken bij de voorstelling waarop 't voornamelijk aankomt, zegt de Heer tollens, dat zij ‘een streelend en bevredigend genot verwekken.’ - Herdenkende met hoe veel genoegen wij in der tijd de uitvoering van de meesten dezer treurspelen meermalen hebben bijgewoond, hechten wij aan die uitspraak ons zegel, en zouden vreezen het geduld onzer lezers te misbruiken als wij nog in beschouwingen traden over werken reeds honderde malen beoordeeld, en die tachtig jaren lang den toets der kritiek hebben doorgestaan.
Dit eerste der in het Prospectus aangekondigde zeven deeltjes (?), hetwelk 339 bladzijden en den inhoud van drie gewone dichtbundels bevat, is versierd met de portretten van het beroemde echtpaar en vijf platen in steendruk met kleuren, naar de gemelde gravuren van vinkeles. Daar de gravuren der voor ons liggende oude 8vo. editie gevolgd zijn, is het niet onwaarschijnlijk dat ook de tekst dier uitgave gevolgd is voor den nieuwen druk. Wij hebben, in dat vermoeden,

{==430==} {>>pagina-aanduiding<<}
de verzen van het eerste bedrijf van het beleg van Leyden, zoo als die in de beide uitgaven staan, met elkander vergeleken, om de geibaakte veranderingen na te gaan. Naar dat bedrijf te oordeelen, bepalen zij zich hoofdzakelijk tot de spelling en 't verbeteren van drukfeilen. Maar ook de nieuwe druk is niet geheel zonder fouten gebleven. Wij vonden: Ach, en Ach! Helaas, en Helaas! en op bladz. 6, in de verzen 14 en 16 v.o.: zijn in plaats van hunn'; waardoor de gezegden in de beide verzen niet op het volk, maar op van der werff toepasselijk schijnen. Drie veranderingen merkten wij op; voor:

'k Schat Valdez waarlijk hoog; mijne achting is regtvaardig. 
Wij kennen Spanjes doel, 'k wil Valdez roem niet krenken. 
Ik stem in alles 't geen den val der stad vertraagt 

heeft de nieuwe druk op bladz. 3, 7 en 13:

Ik schat de Valdez hoog, mijne achting is regtvaardig. 
Wij kennen Spanje. Ik wil de Valdez roem niet krenken. 
Ik stem in alles wat den val der stad vertraagt. 

Maar van de beide lezingen is, naar óns gevoelen, die van van merken het verkieslijkst. Ofschoon de naam des Spaanschen bevelhebbers werkelijk is de valdez, heeft de Dichteres hem alleen valdez genoemd; vermoedelijk, onder andere redenen, omdat de hoorder (verzen zijn voor 't gehoor), als de acteur niet zéér duidelijk spreekt, het voorz. de niet houdt voor een deel van den naam, maar voor den uitgang van 't woord dat voorafgaat, en hier nu verstaat: ik schatte; ik wilde. In het derde der verzen heeft van merken het woordje wat, hetwelk als voor de hand lag, waarschijnlijk niet gebruikt, om 't reeds overvloedig aantal aa's, die dit vers minder welluidend maken, niet nog te vermeerderen, en het nu bestaande tusschenrijm: ‘in alles wat den val der stad’ te vermijden. - De spaarzaamheid des beroemden Uitgevers in het maken van veranderingen bewijst overigens in welke goede handen het beleid van dezen herdruk gekomen is. Wij onderwerpen dáárom met des te grooter gerustheid aan zijn beter oordeel de vraag: of 't niet, om méér dan eene reden, ware te verkiezen den inhoud der nog volgende deelen met dien van den ouden druk gehéél te doen doen overeenkomen; behalven in de spelling.
De Heer t. geeft aan het slot der Inleiding den wensch te

{==431==} {>>pagina-aanduiding<<}
kennen, dat de onderneming bijval moge vinden. Wij wenschen dat mede, en zullen ons méér verheugen naarmate de bijval grooter is, omdat deze dichtwerken voor het grootste gedeelte in Alexandrijnen zijn geschreven, en de ruime aftrek aldus bewijzen zal dat het publiek, in weerwil van buitenlandschen en middeleeuwschen invloed, nog niet besmet is met den afkeer van het bijkans onttroonde Alexandrijnsche vers, waarin wij zoo veel schoons en meesterlijks bezitten. Ook wenschen wij dat, en noodigen onze lezers uit om de onderneming te schragen, opdat de grijze Zanger aan wien van winter en van merken de eer van dezen herdruk te danken hebben, niet de pijnlijke teleurstelling ondervinde, van welke hij in de Inleiding spreekt. Moge hem 't voorregt ten deel vallen over deze kolossale onderneming tot aan het einde toe het opzigt te blijven voeren in gezondheid en met de aangenaamste zelfvoldoening!
De druk, hoewel zeer compact, is helder en duidelijk, het papier en het bindwerk zijn goed, en het uitwendig voorkomen is eenvoudig maar aangenaam.

Memorandum der geschiedenis van het Vaderland, vooral in verband met de voornaamste krijgsgebeurtenissen beschouwd, door  J. Goudriaan,Eersten (Eerste) Luitenant der Rijdende Artillerie. Te Gorinchem, bij J. Noorduyn en Zoon. 1852. In gr. 8vo. 221 bl. f 1-80.

De titel wijst het voorname en het ondergeschikte doel van dit werkje genoegzaam aan; mits men wete, dat Memorandum hier is een herinnering- of aanwijzingboek van zaken, namen, en jaartallen (datums), uit onze of ook daarmede in verband staande buitenlandsche geschiedenis. In dat opzigt is het werkje inderdaad zeer bruikbaar en nuttig. Bij voorbeeld bij het gebruik van bilderdijks Geschiedenis des Vaderlands, die, zich doorgaans stilzwijgend gedragende aan den omslagtigen, koelen, maar (in het algemeen en in het groote) naauwkeurigen wagenaar, dikwijls namen en datums verzwijgt en zich niet stipt houdt aan de tijdsorde. - Dat in dit Memorandum bijzonder acht gegeven wordt op de krijgsbedrijven, kan niemand hinderen, en is den niet-militairen gebruiker dikwijls tot gemak; maar moet tot groote aanbeveling voor dit werkje strekken bij

{==432==} {>>pagina-aanduiding<<}
de Militairen. Doch hoe vele niet-militaire beoefenaars onzer geschiedenis bedienen zich dagelijks met genoegen en met vrucht van de jonges Geschiedenis van het Nederl. Zeewezen, en van nosschaas, Heldendaden te Lande, en zullen dus ook met genoegen, al de zaken daarin beschreven, hier op hare plaats in het kort aangewezen, wedervinden.
Ook heeft de S. hier en daar zijne bronnen aangegeven. Niet doorgaande evenwel, en niet in de tijdsorde der schrijveren, gelijk 't behoorde. Men vindt b.v. bl. 9: ‘bilderdijk, schotanus, winsemius.’ (De titels der werken van bilderdijk en winsemius, en zoo ook van ‘arend’ bl. 4 enz. worden niet eens opgegeven.) Bl. 12: ‘de jonge, bilderdijk, wagenaar, scriverius, nijhoff.’ Bl. 17: ‘nljiioff, slichtenhorst, arend’; dergelijke bij bl. 21. Men moet hier ook geen indringen in de geschiedenis, geen pragmatismus, zoeken, zelfs geen heldere denkbeelden. B.v. bl. 76: ‘Omtrent dezen tijd ontstonden wederom twee partijen in de Hervormde Kerk, welke zich naar de namen van twee Leidsche Hoogleeraars voet en coccejus, Voetianen en Coecejanen noemden. De eerste was een gestreng veroordeelaar der geschriften van den Franschen wijsgeer descartes en sterk aanhanger van het Huis van Oranje, terwijl de tweede ‘descartes prees en het gezag der Staten verdedigde.’ Voet wordt in onze letterkundige geschiedenis steeds voetius genaamd. 2o. Hij is nimmer Leidsch Hoogleeraar geweest; en 3o. welke zonderlinge combinatie en weêr tegenoverstelling van descartes, oranje en de Staten (met welke trouwens coccejus zelf zich niet inliet). Bl. 81 is het regt van Devolutie onjuist voorgedragen. - Het ‘veel martelen en pijnigen’
van cornelis de witt (bl. 89), is door bilderdijk naar eisch gewaardeerd. Bl. 144 wordt beldaulx genoemd, die bedaulx heette. Bl. 159: ‘Het ontwerp van Staatsregeling (waarop r.j. schimmelpenninck als Raadpensionaris zou aantreden) door de Stemgeregtigden met 153, 322 tegen 136 stemmen aangenomen.’ Ja; maar de stemgeregtigde die t'huis bleef, werd geteld als ja-zegger. - Op 't jaar 1810 is veel te weinig gezegd van de laatste maanden van Koning lodewijk. De Levensbijzonderheden van krayenhoff hadden hierbij mogen vermeld worden. - Bl. 179: ‘In Spanje hadden de Fransche zaken eene ongunstige wending bekomen; op den 21 Junij 1813 werden zij door wellington in den slag bij Vittoria totaal geslagen en bijna geheel vernietigd.’ Dit waren toch wel niet ‘de Fransche zaken’, maar ‘de Franschen. Deze dingen vielen Rec. bij het doorbladeren in het oog. - Ook bl. 114 de naam van coëtlogon op het jaar 1703, dezer dagen weêr vermeld onder de trouwe aanhangers van de bourbons. - Bl. 153 en 154 eene beknopte en aangename aanwijzing nopens de Nederlandsche vlag.
Op bl. 205-208 vindt men nog een Alphabetisch Register enz., en bl. 209, (211)-221 een zeer beknopte, maar toch nuttige Schets der (Nederlandsche) Geschiedenis. - De zeer matige prijs bij nette uitvoering, moge mede dit werk tot aanbeveling strekken.





{==433==} {>>pagina-aanduiding<<}

Boekbeschouwing.

Handboek tot de kennis van de Heilige Schriften des Ouden en Nieuwen Verbonds, door  I.I. Prins,Theol. Doct. en Predikant te Rotterdam. In twee Deelen. Tweede Deel. Te Rotterdam, bij van der Meer en Verbruggen. 1852. In gr. 8vo. VIII en 358 bl. f 2-90.

In een der vorige nommers van dit Maandwerk, (*) maakten wij ons Godsdienstig en lezend publiek gaarne opmerkzaam op den belangrijken inhoud van het Eerste Deel van dit werk, waarvan wij thans, met geen minder genoegen, het Tweede of laatste Deel aankondigen. Met opzet schrijven wij: met geen minder genoegen; want, hoe zeer de Bijbel in zijn geheel beschouwd, voor ons de gewijde bron is van Gods openbaringen, zoo zien wij toch in het bijzonder in het Nieuwe Testament, de heilige oorkonde des Christendoms, en voor onze belijdenis daarvan, heeft het derhalve eene meer uitsluitende waarde.
Met dubbele belangstelling moesten wij uit dien hoofde een werk lezen, dat ons die waarde in het helderste licht stelt, en 't welk onzes inziens de tweeledige verdienste bezit, van én door zijnen populairen toon en stijl verstaanbaar voor den minkundige te zijn, én door zijn degelijken inhoud op de goedkeuring van den meer ervarene, ja van den geleerde zelf, aanspraak te mogen maken.
In eene gepaste Inleiding, waarin het Nieuwe Verbond tegenover het Oude wordt beschouwd, wordt tevens (bl. 5-13) in een kort bestek, hoofdzakelijk alles voorgedragen, wat met regt voor de echtheid en ongeschondenheid van den Kanon des N.T. kan worden in het midden gebragt. Wat nu de echtheid en geloofwaardigheid der geschiedkundige boeken betreft, zoo is deze, voor een ieder die alleen ‘waarheid’ zoekt, onzes inziens zóó voldingend bewezen, dat er redelijker wijze, geen twijfel meer overblijft. Waar de Schrijver in de Eerste

{==434==} {>>pagina-aanduiding<<}
Afdeeling over de vier Evangeliën in het algemeen handelt, wordt in eene afzonderlijke §, zoo wel op de overeenstemming der Synoptische Evangeliën met dat van johannes, als op de verscheidenheid waardoor zij van elkander afwijken, gewezen, en dit een en ander onder zekere bepalingen, verklaard uit de mondelinge overlevering, die allengs onder de Christenen een meer of minder vasten vorm had aangenomen, en als hoofdbron door de Evangelisten is gebezigd (bl. 22). Om meer dan ééne reden moeten wij hier van den Schrijver verschillen: want wij houden het er voor, dat de meer of minder vaste vorm der overlevering, geenszins eene echte bron heeft kunnen opleveren, waaruit de Evangelisten hunne berigten konden putten; en wil men een bewijs hoe weinig er op de moudelinge overlevering, zelfs onder de onmiddellijke jongeren des Heeren, staat gemaakt kan worden, dan raadplege men het verhaal bij johannes in zijn Evangelie H. xxi: 21-23. Liever denken wij dus aan schriftelijke aanteekeningen van jezus' woorden en daden, vermoedelijk reeds bij Zijn leven gemaakt, die later door mondelinge berigten van afdoende getuigen vermeerderd, de stof mogen verschaft hebben tot het opmaken der levensbeschrijvingen des Verlossers, die wij thans bezitten.
Van de onderscheidene Evangelisten, van den inhoud, de innerlijke gesteldheid, en oorspronkelijke bestemming hunner Evangeliën, mitsgaders van de bijzonderheden daarin voorkomende of daarop betrekkelijk, wordt van bl. 27-80 alles gezegd, wat tot kennis hunner geschriften noodig kan geacht worden; waarop verder een beknopt overzigt gegeven wordt (bl. 97-105) van de geschiedenis der Joden ten tijde van jezus en de Apostelen, en van de toenmalige Secten onder de Joden. Gaarne hadden wij dit alles vóóropgezet gezien, bij wijze van Inleiding tot regt verstand der geschiedkundige boeken des N.T., waartoe de kennis van de geschiedenis der Joden, en van hunne toenmalige Secten onmisbaar is. Wat wij van herodes lezen, dat hij jezus naar het leven schijnt gestaan te hebben (bl. 103) had men uit luc. xiii: 31 stellig kunnen verzekeren.
De Tweede Afdeeling, waarin de een-en-twintig leerboeken of Apostolische brieven worden behandeld, vangt (bl. 110) aan met eene beschouwing dier brieven in het algemeen, die Apostolische brieven genoemd worden, ‘omdat zij afkomstig zijn

{==435==} {>>pagina-aanduiding<<}
van Apostelen, vooral van paulus, of van Apostolische mannen, uit de eerste eeuw des Christendoms.’ ‘Aanleiding tot het schrijven daarvan werd hun van tijd tot tijd gegeven, door de kennis die zij verkregen hadden, aangaande den uit- en inwendigen toestand der gemeenten, en in verband daarmede, door het aanstaand vertrek van Christenen of medehelpers derwaarts. De Apostolische brieven zijn derhalve enkel gelegenheidschriften. Hun inhoud bevestigt dit voor aller oog, zonder daardoor echter in belangrijkheid iets te verliezen. Met het hoofddoel waartoe zij geschreven werden voor oogen, boezemt ons al wat daarin voorkomt de hoogste belangstelling in. Vooral echter moet het ons te doen zijn om het onderwijs in de Christelijke waarheid en het hoog ernstig vermaan dat zij bevatten. Beiden, onderwijs en vermaan, staan hier tot elkander in naauwe, innige betrekking; ofschoon zich in de brieven van paulus, meestal twee gedeelten laten onderscheiden: het eerste aan de ontwikkeling der Christelijke waarheid toegewijd, het andere bestemd om allerlei voorschriften over te brengen, tot het Christelijk leven betrekkelijk. De zeven Algemeene brieven daarentegen kennen die onderscheiding niet, en zijn meerendeels van zuiver practischen inhoud.’ (bl. 114.)
Tot regt verstand der Paulinische brieven, wordt de Apostel paulus zelf, éérst in zijne lotgevallen en werk, daarna in zijne uiten inwendige persoonlijkheid voorgesteld (bl. 118-149). Misschien had men hier, onder zoo veel passends als de Schrijver ons te lezen geeft, ook de opmerking mogen verwachten, dat de eerste opvoeding des Apostels plaats greep te Tarsus, eene stad die, naar het berigt van strabo, Geograph. L. I, 14, cap. 5, tijdens de regering van augustus, onder wien hij leefde en schreef, in wetenschappelijke beroemdheid zelfs Athene en Alexandrië overtrof; en dat paulus dus reeds als knaap ingeleid werd in de letterkunde der Grieken, onder welke eens zijn hoofdwerkkring als Apostel van christus zijn zoude. Dat toch paulus in de Grieksche letterkunde niet onbedreven is geweest, daarvan leveren ons zijne geschriften de duidelijkste bewijzen.
Achtereenvolgend worden nu de oorsprong en den toestand der onderscheidene gemeenten, waaraan de Apostel zijne brieven rigtte, beschouwd; de echtheid en belangrijkheid dier

{==436==} {>>pagina-aanduiding<<}
brieven zakelijk aangetoond, evenzeer als de echtheid en belangrijkheid der brieven aan bijzondere personen (timotheus, titus en philémon); terwijl hetgeen de Schrijver mededeelt aangaande den brief aan de Hebreën, ons gewis in het gevoelen versterkt, 't welk reeds door luther, melanchton, kalvijn en beza werd uitgesproken, dat de brief niet van de hand van paulus afkomstig is.
Voor eene onwillekeurige vergissing houden wij, wat bl. 183 voorkomt, dat een gedeelte van het oude Phrygië, later Galatië genoemd, zamengetrokken zoude zijn uit Gallo-Groecia; want de Schrijver weet even goed als wij, dat Galatië zijn naam ontvangen heeft van de Gallen, Galen, of Kelten, een weleer beroemd volk dat vroeger een groot gedeelte van Spanje, geheel Frankrijk, (waaraan het zijn naam Gallië gaf) Engeland, Zwitserland en Italië besloeg, ja zijne volkplantingen langs den Donau tot naar Pannonië en Illyrië heen zond, maar later door de Romeinen en Germanen verdrongen, ten onder gebragt en verdelgd werd. Te regt wordt echter aangemerkt dat de Galaten nooit hunne vroegere nationaliteit geheel verloochenden of vergaten. De grondtrekken van hun volkskarakter, ligtzinnigheid en wuftheid vinden wij in den Paulinischen brief hier en daar terug, b.v.H. i: 6 en iii: 1. Zij herinneren ons van zelf aan de beschrijving die julius caesar van hen geeft, de Bello Gal., L. IV, c. 5, en doen ons onzes ondanks denken aan hunne latere afstammelingen, - de Franschen.
Bij de behandeling der Algemeene Apostolische brieven, komt natuurlijk die van jakobus het eerst ter sprake. Op goede gronden houdt de Schrijver dezen jakobus voor een der vier halve broeders des Heeren, (jakobus, joses, simon en judas) door jozef bij maria, gedurende zijn minstens twaalfjarig huwelijk met haar, verwekt. (Vgl. luc. ii: 41, 43, 48.) De dwaze meening als of de ongchuwde staat zoo veel heiliger ware dan de gehuwde, eene meening die de Roomsche Kerk vooral blijft doordringen, tot hoogere verheffing harer ongehuwde priesterkaste; - de bijgeloovige eerbied dien zij maria toedraagt, als of het schennis van de eer der gezegendste onder de vrouwen zoude zijn, behalve haren van God wondervol ontvangen eerstgeborene, nog andere kinderen gebaard te hebben; - en de verwringing van het spraakge-
{==437==} {>>pagina-aanduiding<<}
bruik des N.T., om de benaming van ‘broeder’ gelijkluidend te achten met die van ‘bloedverwant of neef’, ziet daar, wat aanleiding gegeven heeft tot het wanbegrip aangaande de ware persoonlijkheid des Schrijvers, welke door Dr. prins op eene alzins voldoende wijze, bl. 263 en volgg., gehandhaafd wordt.
Belangrijk achten wij voorts, wat hier tevens voorkomt omtrent de karakteristiek en geschiedenis van jakobus, daar de wetenschap hiervan zoo veel bijdraagt tot de juiste waardeering van zijn geschrift. Moge jakobus al niet tot het getal der eigenlijk gezegde Apostelen behoord hebben, zoo was hij nogtans van den echten Apostolischen zin geheel doortrokken; en bevreemdt het ons bij den eersten opslag, hoe de anders in zijne zienswijze onafhankelijke luther, den brief van jakobus ‘een regte brief van stroo’ noemt, die ‘volstrekt geen Evangelisch karakter noch voorkomen’ heeft; maar die bevreemding houdt op, als wij in het oog houden, hoe de groote Hervormer van zelf tot deze scheeve beoordeeling moest vervallen, omdat hij de onderscheidene standpunten verwarde, waarop paulus en jakobus zich in de beschouwing des Evangelies bevonden. Het vermeend verschil tusschen de beide groote mannen, betrekkelijk de leer der regtvaardiging en der goede werken, wordt hierdoor opgehelderd. ‘Niet zelden heeft men het zóó breed uitgemeten, als of hier een onverzoenlijke strijd te vinden ware. Eenige weinige opmerkingen zullen genoegzaam zijn, om dien strijd volkomen te vereffenen. Op verschillende standpunten geplaatst, bespreken paulus in zijne brieven aan de Romeinen en Galatiërs, en jakobus (H. ii: 14-26) wél beschouwd, gansch verschillende onderwerpen, en wordt door hen aan dezelfde woorden die zij bezigen, eene gansch verschillende beteekenis gehecht. Het geregtvaardigd worden, dat bij paulus zoo véél omvat (§ 117, 120), sluit bij jakobus niet meer in zich, dan Gode welbehagelijk zijn, en voor Gods gunstgenoot verklaard worden. Onder de
werken, wier verdienstelijkheid hij ten stelligste ontkent, verstaat paulus de werken der wet, die bij den Jood aan het geloof voorafgingen, en in de stiptste onderhouding der Mozaïsche wet, meest in uiterlijkheden om des loons wil in acht genomen, bestonden; terwijl jakobus, als hij de noodzakelijkheid der werken, even stellig beweert, enkel denkt aan goede

{==438==} {>>pagina-aanduiding<<}
werken, vruchten des geloofs, die bij den geloovige voortspruiten uit de opregte toewijding zijns harten aan God en Zijne dienst. En dat geloof eindelijk, dat door paulus wordt aangeprezen als onmisbaar, maar ook alleen genoegzaam tot zaligheid; het is geen dood geloof, dat, als bij jakobus, tegen de werken over staat, geene bloot uitwendige belijdenis van het Evangelie, maar een levend en krachtig geloof, dat werkzaam is in de liefde en vruchten der geregtigheid draagt, die door jezus christus zijn tot heerlijkheid en prijs van God. Men bemerkt hieruit, dat de vermeende strijd bestaat in den klank der gelijkluidende woorden die zij bezigen, maar niet in het wezen der zaak. De beide voorstellingen, hoe uiteenloopende ook, sluiten elkander niet uit, maar laten zich zelfs tot één geheel zamenvoegen. Wat paulus, opgetreden tegen de eigengeregtigheid der Joden zijner dagen, leert aangaande 's menschen regtvaardiging, wordt in geenen deele tegengesproken door jakobus ter dezer plaatse. Hij predikte geene regtvaardiging zonder geloof en om of door de werken: maar wil alleen, dat het geen dood en onvruchtbaar geloof zij, geen ligchaam zonder geest, geene ijdele vertooning zonder inwendige kracht. En omgekeerd, wat de vrome jakobus, toen hij te velde trok tegen de oppervlakkigheid der toenmalige Christenen, die zich met een naam-Christendom tevreden stelden, hier zoo ernstig heeft ingescherpt, dat het geloof, zal het van den echten stempel zijn, krachtig werken moet tot vernieuwing van hart en wandel, dat wordt op bijkans elke bladzijde der geschriften van paulus even nadrukkelijk teruggevonden (1 Kor. xiii: 2. Gal. v: 6. Kol. ii: 6. 2 tim. ii: 19. Vergl. matth. vii: 21.
joh. xv: 14.). De verscheidenheid van voorstelling lost zich hier alzoo in de meest gewenschte éénheid op.’ (bl. 278 en volgg.)
Op aangevoerde gronden gelooft de Schrijver (bl. 303), dat de echtheid van den 2den Algemeenen Zendbrief van petrus aan te groote zwarigheden onderhevig is, dan dat wij op het Apostolisch gezag van zijnen inhoud ons zouden durven beroepen, waar het eenig bijzonder leerstuk geldt, tot de Christelijke waarheid betrekkelijk. Zeker zegt het veel, dat geen der kerkleeraars der twee eerste eeuwen van dezen tweeden brief des Apostels gewaagd hebben, - dat de Syrische vertaling des N.T. hem mist, en de geheele Oostersche Kerk

{==439==} {>>pagina-aanduiding<<}
derhalve hem niet voor kanoniek heeft erkend: intusschen blijven wij toch vragen: of dit stilzwijgen der oudheid, hoe belangrijk op zich zelf, wel eene genoegzame reden oplevert tegen de authenticiteit des Briefs, zoodra innerlijke kenmerken daarvoor pleiten? Zeker is de aanmerking van olshausen. niet ongegrond, dat de stijl van den Tweeden Brief zeer onderscheiden is van dien des Eersten: maar gewaagd vinden wij het om bepaald dááruit tot zijne onechtheid te besluiten; want hoe veel verandering van stijl brengt het tijdsverloop van enkele jaren te weeg, en is het wel uitgemaakt dat de Tweede Brief kort na den Eersten geschreven zij? Deelen wij derhalve minder in de slotsommen van het onderzoek des Schrijvers, zoo prijzen wij nogtans volmondig de onpartijdigheid, waarmede hij, zoo hier als elders, het voor en tegen heeft aangevoerd, en ons in de overtuiging bevestigt, dat een vernieuwd onderzoek, en een herhaald wegen van redenen, geenszins overtollig mag gerekend worden.
Waar Dr. prins over de drie Brieven van johannes handelt, en onder anderen de authenticiteit der twee laatste handhaaft, lazen wij met genoegen zijne gedachten over de onechtheid der woorden bij 1 joh. v: 7, 8: in den hemel de Vader, het Woord, en de Heilige Geest, en deze drie zijn één; en drie zijn er die getuigen op de aarde; en gewis zal zijne verklaring: ‘men moet, om de echtheid dezer woorden, ten gevalle van de leer der Drieëenheid, die er niet eens door bewezen wordt, te handhaven, alle regelen der oordeelkunde verloochenen’ de goedkeuring van elken onbevooroordeelde wegdragen.
Judas de Schrijver des Briefs die zijn naam draagt is, even gelijk jakobus, volgens prins, een halve broeder des Heeren geweest, aan wiens dienst hij zich later had toegewijd. De eenvoudige reden waarom hij evenmin als jakobus niet van den beginne af in den kring der Apostelen werd opgenomen, lag in zijn ongeloof omtrent de eigenlijke Messiaswaarde des Heeren; het is meer dan waarschijnlijk dat zijn ongeloof ook niet weinig gesterkt zal zijn geworden, door den afloop der geschiedenis van jezus aan een kruis op Golgotha; een afloop in zijn oog zoo onbestaanbaar met den rang des lang beloofden, en hoog geloofden Konings van Israël! Maar zie! de Heer verrijst ten derden dage, verschijnt aan al Zijne vrienden, verschijnt ook aan jakobus (1 Cor. xv: 7), den geest-
{==440==} {>>pagina-aanduiding<<}
verwant van judas, en zijn broeder....thans is het dezen onmogelijk verder te twijfelen, en zijn tot hier toe lang gekoesterd, en diep geworteld ongeloof, maakt plaats voor de innigste overtuiging en de hartelijkste liefde: hij wordt een dienstknecht van jezus christus.
Acht de Schrijver de echtheid des Briefs meer dan waarschijnlijk, althans aan geen regtmatigen twijfel onderhevig, wij voor ons houden die echtheid, ook op grond der getuigenissen van de meeste Kerkvaders, aan geene billijke bedenking onderhevig. Origenes zelf, die in de derde eeuw leefde, en zich zoo twijfelachtig uitlaat omtrent de echtheid van den Tweeden Brief van petrus, en van den Tweeden en Derden Brief van johannes, maakt ten opzigte van den Brief van judas geene de minste zwarigheid. Ten deze in het gevoelen deelende van zijn leermeester clemens van Alexandrië, noemt hij den brief van judas, ja, wel een brief van weinige regelen, maar vol van krachtige woorden der hemelsche genade. Hoe verschillend was dus luthers oordeel van het zijne.
Als eene minder algemeen bekende bijzonderheid, wordt hier ook (bl. 321) het berigt ingelascht van hegesippus, door eusebius medegedeeld, dat de afstammelingen van judas ten tijde van Keizer domitianus, die van 81-96 na chr. regeerde, nog onder de Christenen in Palestina, in weerwil van hunnen geringen staat, in groote eere waren; dat die afstammelingen, omdat zij uit het geslacht van david gesproten waren, voor dien achterdochtigen Keizer te regt gesteld, maar ook spoedig ontslagen zijn geworden. Wij meenen dat domitianus hunne in vrijheid stelling beval, omdat hij in het voorkomen der arme lieden niets meende te ontdekken, dat hem ten hunnen aanzien eenigen argwaan kon inboezemen.
Met groot genoegen volgden wij den Schrijver in hetgeen hij omtrent de geheimzinnige Apocalypse in het midden heeft gebragt; en moeten wij ook van hem verschillen, wanneer hij nero als den bedoelden Antichrist beschouwt; ja, blijven wij gelooven, dat de vernuftige opvatting van züllig over Hoofdst. xiii: 17, 18 verdient nader getoetst te worden: zoo kunnen wij toch niet afzijn aan de bewerking van de Derde Afdeeling allen mogelijken lof van beknopte volledigheid, bij de ontwikkeling der hoofddenkbeelden in § 165-166 (van bl. 327-349) aangeduid, toe te kennen, en gaarne nemen wij

{==441==} {>>pagina-aanduiding<<}
over wat bl. 347 voorkomt: (De Apocalypse) ‘geplaatst aan het einde van den gewijden bundel des N. Verbonds, heeft in ons oog nog te hooger waarde. Dit boek kroont dien bundel waarin zoo veel groots en heerlijks vervat is, met de belofte der heerlijkste toekomst, en vat de troostvolle uitzigten, die ons reeds door de oude Godsmannen geopend zijn, nog eenmaal in geheimzinnige trekken zamen, om daarvan één schoon geheel te vormen, waarop het oog des geloofs met blijde verrukking staren blijft, al is de vervulling nog grootendeels in de nevelen der toekomst verborgen.’
Kernachtig is de wijze waarop de Schrijver zijn ‘gehaltreich’ boek, met de beantwoording der gewigtige vraag: wat is de Bijbel? besluit; en daar hier een kort overzigt geleverd wordt van het vroeger breedvoerig behandelde, zoo zal het wel onnoodig zijn te zeggen, hoe veel omvattend en belangrijk dit slot is.
En zoo zijn ook wij genaderd tot het slot onzer aankondiging van een werk, waarmede de waardige Schrijver de geheele Protestantsche Kerk hoogelijk aan zich heeft verpligt. Wij zeggen hem daarvoor dank, en twijfelen in geenen deele, of zijn arbeid zal veel kunnen bijdragen tot bevordering eener grondige kennis, en juiste waardeering van het Boek der Boeken, waarin de Allerhoogste Zijne openbaring tot ons heil heeft nedergelegd. Gaarne bevelen wij dit werk aan, en wenschen het in alle huisgezinnen gebruikt te zien; maar, opdat die wensch vervuld worde, achten wij eene beterkoope uitgave, zoo als wij die b.v. van zahns Bijbelsche Geschiedenissen bezitten, hoogst noodig. Moge onze wensch niet tot de pia vota behooren! Overigens schenke God Zijn zegen op dit Handboek, en verleene den Schrijver verder lust en kracht, om zijne vele talenten met den rijksten winst te besteden in het belang der gemeente onzes Heeren!

h.
c.w.p.




Verhandeling over de echtheid der Johanneïsche Schriften, door  A. Niermeijer,Theol. Doet. en Predikant te 's Heer Arendskerke (thans Hoogleeraar te Leiden). Bekroond bij het Haagsche Genootschap tot verdediging van de Christelijke Gods-
{==442==} {>>pagina-aanduiding<<}
dienst. Te 's Gravenhage, bij de Erven Thierry en Mensing. 1852. In gr. 8vo. 422 bl.

Toen de Heer met Zijne discipelen op de zee van Tiberias in eene visschersboot aan de woede der stormen scheen prijs gegeven, beefden de jongeren, maar de Meester - sliep gerust, en toen hij ontwaakte, deed Zijn woord den storm bedaren, en de baren zich nedervlijen, zoodat wie 't aanzagen met verbazing vroegen: ‘Wie is deze, dat wind en zee Hem gehoorzaam zijn?’ Dit wonderwerk heeft zich in andere vormen, doch met dezelfde uitkomst meer dan eens herhaald. Zoo zag ook in onzen tijd menig kleingeloovige met angst den storm uit de gehoorzalen van Tubingen opsteken, en de golven des ongeloofs dreigen de historie van den oorsprong des Christendoms te overstelpen. Maar het is enkel een storm tot zuivering geweest, die de levenskrachten des Christendoms heeft versterkt. Onberekenbaar groot is het voordeel dat de kritiek, van welke het stelsel der Tubingsche School is uitgegaan, voor de godgeleerdheid heeft opgeleverd. Aan haar hebben wij in 't algemeen het meer heldere licht te danken, dat tegenwoordig de eerste Christentijden beschijnt, en aan haar zijn wij nu ook weder dit voortreffelijk werk verschuldigd.
Het Haagsche Genootschap, dat met den tijd voortgaat en zich steeds krachtig beweegt, deed een gelukkigen greep met de navolgende prijsvraag uit te schrijven: ‘Daar men vroeger wel eens gemeend heeft, dat de onechtheid der Openbaring van johannes uit het Evangelie en de Brieven, aan dien Apostel toegekend, blijkbaar is, en sommigen heden ten dage, omgekeerd, de echtheid der Openbaring aannemende, daaruit de onechtheid van het Evangelie en van de Brieven trachten te bewijzen, vraagt het Genootschap:
Waarin verschillen van elkander de schriften des Nieuwen Testaments, die aan johannes worden toegekend? Welke zijn, integendeel, de punten van hunne overeenkomst? Wat is de slotsom, die men uit het een en ander ten aanzien van hunne echtheid heeft op te maken?’
De scherpzinnige Godgeleerde, die zoo voldingend de echtheid van den Brief aan de Efezers bewezen heeft, zette zich ook nu ter beantwoording neder en werd andermaal als overwinnaar gekroond.

{==443==} {>>pagina-aanduiding<<}

Het werk wordt geopend met eene Inleiding, waarin de Schrijver zijne lezers op het juiste standpunt brengt, om de vraag behoorlijk te verstaan. Hij begint met de beweegredenen tot het voorstellen dier vraag op te geven; bepaalt haren inhoud en vorm; wijst de veronderstellingen aan, waarvan bij de vraag wordt uitgegaan, en ontwikkelt de omstandigheden, onder welke hij hare beantwoording heeft ondernomen. Deze Inleiding heeft de bijzondere, wij zouden haast zeggen zeldzame verdienste, dat zij, als een onontbeerlijke fakkel, over 't geheel een helder licht werpt.
In de Eerste Afdeeling worden de punten van verschil tusschen de Openbaring en de andere geschriften van johannes met naauwgezetheid behandeld, en aangetoond, dat die schriften noch in soort, noch in aard met elkander overeenkomen. Ginds eene Eschatologie; - hier eene Geschiedenis des Zaligmakers, en Brieven, die geheel het Nieuw-Testamentisch briefkarakter vertoonen. Ginds een werk van geestdrift en verrukking, waar boven de Schrijver met paulus stellen kon: ‘of het in of buiten het ligchaam was, weet ik niet’ (2 Kor. xii: 2); - hier, door het koele verstand en 't wikkend oordeel, de feiten van het verledene wijsgeerig beschouwd; de historische stof met beleid geschift en naar leerstellige begrippen bewerkt, of een rustig oog geslagen op de toestanden en behoeften van Christelijke gemeenten en personen.
Is echter de Schrijver volkomen geslaagd in de aanwijzing der punten van 't verschil, niet minder grondig en volledig worden ook de punten van de overeenkomst der Johanneïsche schriften door hem aangewezen. Liever dan eene dorre opgave van den inhoud, zullen wij hier mededeelen wat niermeijer uit zijne breede beschouwingen heeft zamengetrokken:
‘Het Evangelie en de Openbaring zijn geniale voortbrengselen, scheppingen van een grooten geest, die zijne stof beheerscht; in beide is plan en orde; in beide, als men ook de Openbaring dieper beschouwt, wijsgeerig doordenken van de gekozene stof, en bespieden van het geheim der hoogere orde, volgens welke de draad der geschiedenis zich ontwikkelt. In beide vinden wij den strijd geschetst van het licht met de duisternis, en de overwinning van het eerste. Tusschen de hoofdgedachte is dus overeenkomst, alleen is zij niet op hetzelfde gebied uitgewerkt. De Tubingers drukken het te regt

{==444==} {>>pagina-aanduiding<<}
uit: met te zeggen: “het Evangelie is de vergeestelijkte Openbaring.” Toch is in het Evangelie zoo min alles vergeestelijkt, als in de Openbaring alles zoo grof zinnelijk is, als zij beweren. Trekken van eene geestelijke Parousie vinden wij zoo wel in de Openbaring, als die eener zinnelijke niet geheel in het Evangelie en de Brieven ontbreken; terwijl ovenzoo de begrippen, die uit eene zinnelijke gedachte Parousie voortvloeijen, althans daarnaar zich rigten en vormen, t.w. die aangaande de opstanding, het oordeel, het tegenwoordig leven, de antichristelijke magten, den aard der zaligheid enz. ons hier punten van aanraking met de Openbaring aanbieden. Ook treedt ons het universalisme hier en daar in de Openbaring tegen, terwijl het Jodendom ook in het Evangelie en de Brieven, niet geheel gemist wordt, en wat hier wederom meer heerschend is, evenmin in de Openbaring. Hoogst merkwaardig zijn inzonderheid de punten van overeenkomst in de Christologie. En wat de schrijfwijze met name het gebruik van het Oude Testament, het volgen van de lxx en den grondtekst, wat den stijl en de woordvoeging, wat woorden, spraakvormen en zegswijzen betreft, waren er zoo vele trekken van overeenstemming te ontdekken, dat wij den overvloed naauwelijks konden uitputten.’
Na een onderzoek hetwelk niets onopgemerkt heeft gelaten, komt n. tot de vragen: kunnen deze schriften nu allen van éénen schrijver zijn, en wel van dien, aan wien zij worden toegekend? Is het verschil te gering om de kerkelijke overlevering te logenstraffen? Laat het zich uit den aard en de soort der geschriften, uit de geschiedenis van den Apostel johannes, uit de onderscheidene tijdstippen, waarop, en de onderscheidene omstandigheden, waaronder zij geschreven zijn, bevredigend verklaren? Is er alle grond om aan te nemen, dat deze Apostel een proces van ontwikkeling doorloopen heeft, waar binnen de verschillende standpunten gelegen zijn, die hij ten aanzien van zijne persoonlijke hoedanigheid, bekwaamheden en denkwijze heeft moeten innemen, om den schrijver dier gezamenlijke stukken te zijn? En zoo deze vragen toestemmend zijn te beantwoorden, is dan ook misschien de overeenkomst van dien aard, dat zij alleen dan voldoende te begrijpen is, wanneer alle deze schriften aan één en denzelfden opsteller worden toegekend?

{==445==} {>>pagina-aanduiding<<}

Dat de antwoorden op deze vragen toestemmend zijn, is na 't voorafgegane te verwachten, en dat de toestemming in haar geheel eene wezenlijke en blijvende overwinning is, heeft ons verheugd. Niermeijer doet eerst den Apostel johannes, zijn persoon en zijne geschiedenis kennen, en onderzoekt dan waar en wanneer de Johanneïsche geschriften zijn opgesteld. Uit dat onderzoek blijkt, dat het Evangelie en de Brieven te Efezen zijn geschreven tegen het einde der eerste eeuw, de Openbaring op Patmos vóór de verwoesting van Jeruzalem, kort na den dood van Keizer nero. Vervolgens toont hij aan, dat het verschil dezer schriften in soort en aard natuurlijk is; 't geen ook geldt van het verschil in de gemoedsrigting des Schrijvers. Dat hun verschil in schrijfwijze begrijpelijk, en hun verschil in denkbeelden en voorstellingen noodwendig is. Met glans verdedigt hij die beweringen, en toont eindelijk aan, dat de punten van overeenkomst niet verklaarbaar zijn, dan wanneer de schriften gezamelijk aan denzelfden Schrijver worden toegekend.
Wij lazen deze Verhandeling meer met het gemoed eens leerlings dan met den geest van een beoordeelaar. De uitspraak der bekwame en bevoegde mannen, die het wèlverdiende eermetaal aan den waardigen strijder hebben toegewezen, maakt onzen lof overbodig.
De enkele bedenkingen die wij hebben, zijn reeds elders voorgedragen. Wij erkennen het gaarne, de Heer niermeijer had alleen de echtheid der Johanneïsche schriften als zoodanig te staven. Nu dit zoo voortreffelijk is geschied, moge het van latere zorg zijn op hunnen grondoorsprong te wijzen. Maar wij, gelijk wij niet van meening zijn dat johannes of iemand der profeten te beschouwen zij als een muzijkinstrument door een hooger geest bespeeld, zoo kunnen wij ons ook niet met hen vereenigen, die zoo wel de stof als den vorm aan de subjectiviteit van den Apostel toekennen. Niermeijer doet dit niet, maar anderen doen het, en hier en daar geeft hij, naar ónze meening, te véél aan hen toe. Doch wij achten 't overbodig hierover uit te weiden, omdat de strijd over den waren oorsprong der Heilige Schriften op wetenschappelijk gebied nog verre is van geëindigd te zijn, hoewel eene spoedige beslissing niet tot de onmogelijkheden behoort. De wetenschap [misschien ware het beter te zeggen: de openbare

{==446==} {>>pagina-aanduiding<<}
meening in de scholen der wetenschap] is begonnen met de onfeilbaarheid der Heilige Schrift op te heffen, en de feilloosheid er voor in de plaats te stellen. Deze, evenmin bewijsbaar als hare voorgangster, wijkt tegenwoordig voor de opvatting der geloofwaardigheid. Is ook deze niet te bewijzen, dan droogen de kenbronnen der Evangelische waarheid op, en men moet het Christendom laten varen, of tot het traditioneele Katholicisme overgaan; maar indien zij bewezen kan worden, dan is de feilloosheid met de onfeilbaarheid gered, en de Heilige Geest niet bloot een vermogen in den mensch opgewekt, maar eene kracht uit en van God. Wij voor ons achten de uitkomst niet twijfelachtig. Willens of onwillens zal de wetenschap hare krachten moeten besteden, om te bevestigen wat zij bestrijdt: eenmaal zal zij als priesteresse van de eeuwig oude en eeuwig jonge waarheid moeten optreden.
De Schrijver heeft zich op een eigen standpunt geplaatst en is daardoor tot beschouwingen geleid, die tegenspraak hebben uitgelokt. Ook ons komt het voor, dat hij te véél zoekt in 't ontwikkelingsproces van johannes. Wij kunnen hem niet toegeven, dat johannes eerst in 't laatste tijdperk zijns levens den Heer zal begrepen hebben, en dat 's Heeren beeld en hetgeen deze gedaan en gesproken heeft, eerst toen tot helderheid bij hem zal gekomen zijn. Wij zien in alle de Johanneïsche schriften slechts ééne strekking en rigting, zoo wel wat den Heer als wat de gemeente aangaat. In het Evangelie stelt johannes den Koning der eere voor in Zijne afkomst en lijden; in de Brieven, zoo als Hij in de harten der Zijnen op den troon der liefde gezeteld is, en in de Openbaring, zoo als Hij den strijd tegen het booze met kracht onderneemt en zegevierend ten einde brengt. In de Openbaring doet hij zien wat de Christen mag hopen, in het Evangelie wat hij moet gelooven, in de Brieven hoe hij behoort lief te hebben. Het is ons dus niet helder, waarom er bij johannes eene vooruitgaande ontwikkeling noodig ware, om het Evangelie na de Openbaring te kunnen schrijven. De stof gaf van zelf den vorm aan. De Openbaring was profetisch, en johannes stonden geene andere dan Oud-Testamentische vormen ter dienst; daaruit volgt, dat de voorstelling, in den vorm, niet anders dan Joodsch gekleurd kon wezen. Maar wij durven geene ruimte meer vragen, en eindigen met dankzegging

{==447==} {>>pagina-aanduiding<<}
aan den Schrijver en met de betuiging onzer vreugde, dat hij tot den akademischen leerstoel is geroepen. Daár vorme hij kweekelingen, die de wetenschap leeren gebruiken als dienaresse der waarheid.

Waar is Babel? Brief aan ida Gravin hahn-hahn, van Dr.  Aug. Ebrard,gewoon Hoogleeraar in de Herv. Godgeleerdheid te Erlangen. Uit het Hoogduitsch. Te Utrecht, bij Kemink en Zoon. 1852. In gr. 8vo. 58 bl. f :-60.

De op den titel genoemde vrouw, die met dartele hand het onkruid van zedeloosheid in jeugdige harten heeft helpen strooijen, is tot inzigt gekomen van hare misdadigheid, en, zoo zij meent, een beter mensch geworden. Uit de Protestantsche tot de Roomsche Kerk overgegaan, heeft zij een schotschrift uitgegeven, getiteld: ‘van Babylon naar Jerusalem’, waarin zij het Protestantisme voorstelt als de oorzaak van hare buitensporigheden. Dat geschrift weêrlegt Dr. ebrard met kracht en vuur, wij zouden haast zeggen met een gloed als ware de geest van luther in hem gevaren. Naar óns gevoelen is zijne zegepraal volkomen: het Protestantisme heeft zij nooit gekend want de Bijbel was haar vreemd; zelfs het bestaan van God ontkennende, kon zij in niemand anders gelooven dan in zich-zelve; - ook de bekeering, die haar den laster in de pen gaf, is eene begoocheling: heden gelijk gisteren is zij nog de slavin eener verbeelding door de zonde opgewonden en verward.
Het werkje is belangrijk en piquant; wij bevelen 't onzen lezers aan, en houden ons verzekerd, dat niemand deze brochure zal nederleggen zonder eenig gevoel van dank en hulde voor den Hoogleeraar, die een logenachtig en lasterlijk geschrift zoo nadrukkelijk heeft wederlegd.




Een wachtwoord in de dienst van het Godsrijk voor onzen tijd, uitgesproken in de jaarlijksche openbare vergadering van het Nederlandsche Zendelinggenootschap, te Rotterdam, den 21 Julij 1852, door  J. Moll, Jacobsz.,Predikant te 's Graven-
{==448==} {>>pagina-aanduiding<<}
hage. Te Rotterdam, bij M. Wijt en Zonen. 1852. In gr. 8vo. 28 bl. f :-30.

Te voren werden de oudste Bestuurders van het Nederlandsche Zendelinggenootschap, op hunne beurt, tot het houden der opwekkende rede op de Jaarvergadering geroepen. Thans wordt daartoe op elke jaarlijksche vergadering een der broederen voor de volgende gekozen. En aan Br. moll viel die welverdiende onderscheiding het eerst te beurt. Zij riep hem tot de vervulling eener taak, die met elk jaar moeijelijker wordt, maar waarvan hij zich, ónzes inziens, allergelukkigst gekweten heeft. Naar jak. v: 7b sprak hij over het Christelijk wachten op den Heer in de zaak van het Godsrijk, en wekte zijne hoorders op tot een wachten als de landman, en wel tot een verlangend, geduldig, werkzaam en hopend wachten. Zijn woord vond ingang bij zijne talrijke hoorders, en zoo wel voor hen, als voor zoo velen die daarbij niet tegenwoordig waren of konden zijn, heeft hij 't in het licht gezonden. Verdient het als een woord van heiligen ernst en Christelijke wijsheid allerwege gehoord te worden; onze aankondiging, die er nog eenmaal de aandacht op vestigt, moge aan deszelfs verspreiding bevorderlijk zijn! De belangstelling in de Zendingszaak is in onze dagen wel zeer sterk aangewakkerd, maar moet telkens weder aangevuurd en vooral geleid en bestuurd worden, om eene in waarheid Gode welbehagelijke te zijn. Wij vreezen niet, dat zij ligtelijk, ten koste van andere belangen, zal overdreven worden in de gemeente. De ondervinding leert, dat zij zegen verspreidt in haren naasten omtrek, al schijnt zij ook alleen werkzaam in de verte.




Geschiedenis van Engeland, sedert de troonsbestijging van  Jakobus II.Door  Thomas Babington Macaulay.Naar het Engelsch met aanteekeningen. Derde Deel. Te 's Gravenhage, bij H.C. Susan, C.Hz. 1853. In gr. 8vo. 541 bl. f 5-75.

Het Derde Deel van dit werk, dat de ontknooping van een groot drama bevat, is spoediger verschenen dan wij durfden hopen. Het beschrijft eene uitkomst, die onberekenbaar veel

{==449==} {>>pagina-aanduiding<<}
invloed op den gang der zaken in Kerk en Staat heeft uitgeoefend: den val van het Papisme in Koning jakobus; de overwinning van het Protestantisme in willem van oranje. Deze overwinning was een sluitboom tegen de reuzenplannen van den verwaten Veertienden lodewijk, die, zonder den tegenstand van Oranje, eene heerschappij van den Donau tot aan Texel, van Cadix tot aan den oever van den Weichsel zou gesticht hebben.
Het Tweede Deel bragt ons tot den val van rochester en clarendon, schoonbroeders van jacobus, en ooms van maria, de Prinses van Oranje, die beiden vielen, omdat zij niet overgingen in de dienst des bijgeloofs.
Dit Deel wordt geopend met eene uitmuntende karakterschildering van Prins willem, en diens gemalin en vrienden. Het is eene der hoofdverdiensten des Schrijvers, den thucydides der negentiende eeuw, dat hij de toestanden en personen even helder doorziet, als waren zij voor zijne oogen geheel doorschijnend geworden. Van daar, dat zijn werk het onmiskenbaar teeken draagt der waarheid, en zijne beschrijving zoo treffend en schoon is. De gave van altijd een gewissen greep te doen, behoedt hem tegen misvattingen, en grondig kennende wie hij ten tooneele voert, behoeft hij nimmer tot gewaagde gissingen zijne toevlugt te nemen. De geschiedenis van Engeland gaat voorbij zijn geest zoo als zij inderdaad is geweest, en de getrouwheid en gloed waarmede hij haar beschrijft verplaatst als het ware den lezer in de tegenwoordigheid der geschetste personen, en in het midden der verhaalde gebeurtenissen.
Het zal den vrienden van Oranje in de hoogste mate aangenaam zijn het beeld van den onvergetelijken Derden willem, die aan de spreuk op het wapen van zijn roemrijk geslacht zoo heerlijk beantwoordde, te aanschouwen zoo als het door macaulays meesterlijke pen is afgemaald. Ja, zoo was hij als Staatsman, als krijgsman, als Vorst, als mensch, als Protestant. Met eerbied staan wij vóór hem, die, hoewel opgevoed in de school des onspoeds, en worstelend met een zwak ligchaam, zoodat zijn leven eene lange ongesteldheid mogt heeten, de grootste man was van zijnen tijd; veel grooter dan de groote lodewijk, wiens schitterende uitzigten hij met geringe middelen, en aanvankelijk bijkans alleen, door onoverwinne-
{==450==} {>>pagina-aanduiding<<}
lijke geestkracht verdonkerde. Het ondoorgrondelijk alvoorzienig wereldbestuur heeft in hagchelijke tijden steeds mannen verwekt, die te midden der buitengewone gebeurtenissen zich juist op hunne plaats bevonden: een augustus om Rome uit den bloedstroom der revolutie te redden; een karel de Groote om de taak der beschaving onder de Germaansche volkstammen te volbrengen; een luther om te verhoeden dat het Christendom zich niet, in de botsing tusschen bijgeloof en ongeloof, in een herboren heidendom zoude oplossen; een willem de Derde om de ketenen te verbrijzelen, voor de miskende waarheid en belaagde vrijheid te Rome, Versailles en Whitehall gesmeed.
Macaulay beschaamt hen die het waagden den grooten man te lasteren, door eenvoudig de feiten en karakters naar waarheid en met onpartijdigheid voor te stellen. Het behoeft dan ook geene opheldering waarom te Rome dit werk op de lijst der verboden boeken is geplaatst. Willem de Derde was, even als zijn onsterfelijke overgrootvader, een verlosser van verdrukten en handhaver van de vrijheid en regten des gewetens: toen de misnoegdheid, in Engeland ten top geklommen, met uitbarstingen dreigde, welke geen menschelijk beleid meer zou hebben kunnen besturen; toen regt en wet daar verstomden voor den willekeur eens onberaden dwingelands; toen er het Protestantisme ten ondergang gedoemd werd en aan de berooving van Prinses maria, van hare wettige regten op den troon, niet meer te twijfelen was, gaf hij ter goeder ure gehoor aan de roepstem des volks, dat niet haakte naar eene omwenteling, maar alles veil had voor 't behoud van zijne vrijheid en regten.
Bij 't stijgend misnoegen zien wij den Koning vruchteloos zich tot de Puriteinen wenden om hen door eene onwettige acte van Indulgentie aan zijne zijde te lokken. Hij meende de lijdelijkheid der Episcopalen te kennen en duchtte van hunnen kant geen verzet. Omtrent de Dissenters, die een gezalfden aan den beul hadden prijs gegeven, was hij minder gerust. Zijne maatregelen bevorderden ook slechts eene naauwere aaneensluiting tusschen de Hooge Kerk en de andersgezinden, en zoo stichtte hij onbewust een bondgenootschap tegen zich-zelven. Het fluiten des vogelaars verlokte schier niemand meer, en die zich lieten verstrikken, bloosden weldra

{==451==} {>>pagina-aanduiding<<}
over hunne onnoozelheid; met leedwezen gevoelende, dat zij hen belemmerde in den strijd tegen Rome.
Jakobus wilde zijn doel bevorderen door alle bedieningen in Kerk en Staat, in 't leger en op de vloot aan Roomschgezinden op te dragen; de natie, dacht hij, zou van zelve volgen. Ten gelukke voor de zaak der vrijheid ontbraken hem geduld en beleid. In weerwil van den raad tot behoedzaamheid dien hij uit Rome ontving, wilde hij alles gedurende zijne regering uitvoeren. Het ging hem zoo als het mannen van zijnen stempel, onder gelijksoortige omstandigheden meermalen gegaan is: een gedeelte hebbende verkregen, denken zij reeds álles te bezitten; dit maakt hen vermetel en in hunne vermetelheid verspelen zij niet alleen de toekomstige maar ook de reeds verkregene voordeelen.
Oranje verklaarde met waardigheid zich eindelijk tegen het onwettig gebruik van 's Konings praerogativen, en verbond zich aan de oppositie, welke door den Koning-zelf reeds versterkt was met de bekwaamste en invloedrijkste mannen die hij door willekeurige uitzetting van zich verwijderd had.
Jakobus, als met blindheid geslagen, deed inderdaad renzenstappen op den weg zijns ondergangs. Het Parlement ontbond hij, vast besloten als autokraat te regeren. Weldra tastte hij zijn volk in den hartader aan: eerst door de regten der hoogescholen op eene voorbeeldelooze wijze te krenken, daarna door het beruchte regtsgeding tegen de zeven Prelaten der Engelsche Kerk. Dit schandtooneel van overmoed deed zelfs den laatsten Engelschman van hem vervreemden.
Daar kwam de tijding der geboorte van den Prins van Wallis; doch ieder was van de trouwloosheid aan 't Hof zoo geheel doordrongen dat een lied het jaar te voren bij de feesten van castelmaine te Rome vervaardigd: ‘o Koning, houd op naar eenen zoon te zuchten; schoon de natuur uwen wensch moge ontzeggen, de goden zullen weten dien te vervullen’, elk voor den geest kwam en gelooven deed, dat die belofte nu vervuld was door de goden uit het Vatikaan.
Macaulay gelooft aan de echtheid der geboorte, en wijt het ongeloof alleen aan den vader, die door zijn onverstand het volk dwong aan bedrog te denken. De schrandere innocentius verfoeide dan ook den dwaas, die zijn eigen werk blindelings en voor altijd bedierf. Nu was er een

{==452==} {>>pagina-aanduiding<<}
zoon geboren die de vruchten van zijnen arbeid kon plukken; maar niemand heeft langer dan dit kind voor de schuld zijns vaders geboet. Tachtig jaren lang was hij gedoemd als balling te zwerven. Jakobus had eene gansch andere toekomst voor hem bestemd, en zorgde ook voor zijn kind, maar op zijne wijze. Een Parlement moest zamenkomen om de voogdij te regelen, of liever om zijne regeling van de voogdij te bekrachtigen; want het mogt niet anders wezen dan een blind werktuig in onberaden hand. Het gelukte hem niet dat Parlement te openen, en ook deze maatregel strekte alweder om een aantal mannen, wier vijandschap hem uiterst gevaarlijk was, tegen zich te wapenen.
Eindelijk stond hij alleen. Weldra sloeg de ure der vergelding.
De Schrijver verhaalt welke openingen den Prins gedaan werden en hoe deze de zaak inzag. Trouwens Prins willem kende geen Engelsch maar het Europesche belang. Om zijn heerlijk en wijd uitgestrekt doel tegen den alvermogenden lodewijk te bereiken, had hij de hulp noodig niet van één. maar van allen. Er waren groote en ingewikkelde zwarigheden aan verbonden, naar Engeland ter gewapende tusschenkomst over te steken. ‘Een veel omvattende en magtige geest overzag ze in een enkelen blik, en besloot die allen te overwinnen. Het was geene ligte taak de Engelsche regering, door middel van een vreemd leger, omver te werpen, zonder den nationalen trots der Engelschen te kwetsen. Het was geene ligte taak, van die Bataafsche factie, welke Frankrijk gunstig en het Huis van Oranje vijandig was, eene beslissing te erlangen ten behoeve eener onderneming, welke alle aanslagen van Frankrijk verijdelen, en het Huis van Oranje ten toppunt van grootheid voeren zou. Het was geene ligte taak, Protestanten, die door geestdrift ontvlamd waren, tot een kruistogt tegen het Pausdom aan te voeren, en zich daarbij door de goede wenschen van alle Pausgezinde regeringen, ja van den Paus-zelven te doen steunen. En toch, dit alles bragt willem tot stand. Al zijne oogmerken, zelfs die welke het meest onbestaanbaar met elkander schenen, bereikte hij geheel en op eens. De gansche geschiedenis der oude en der nienwe tijden heeft geen voorbeeld opgeleverd van een tweeden triomf van Staatkunde als deze was.’

{==453==} {>>pagina-aanduiding<<}

Hoogst eenvoudig ontwikkelt de Schrijver hoe de bedreigde Vorsten willems plannen te gemoet kwamen, als hadden zij 't er op toegelegd hem te helpen, door de eene zwarigheid na de andere met eigen hand voor hem uit den weg te ruimen. Jakobus dreigde de geestelijken ál scherper; maar zijne woorden deden geene uitwerking meer, en de Koninklijke Commissie ontroerde bij haar eerste gevoel van magteloosheid. Het leger, dat reeds de vrijspraak der zeven Bisschoppen in zijne tegenwoordigheid, immers dat hij 't kon hooren en ook werkelijk hoorde, had toegejuicht, krenkte hij nog dieper door zich te omgeven met eene krijgsmagt van Ieren, erger dan Turken en heidenen gehaat. De hindernissen welke oranje in de Nederlanden had te duchten, ruimde de Fransche Koning, terwijl hij Amsterdam tegen het Huis van Oranje opruide, gedachteloos op door zijne Protestantsche onderdanen, en daaronder ook die van Nederlandsche afkomst, te folteren, en den handel met de Vereenigde Gewesten te belemmeren. Van de vrees die Prins willem reden had te koesteren voor het Vatikaan en de Roomsche hoven van Weenen en Madrid, onthief hem almede de overmoed van lodewijk, die den Paus beleedigde, en de Rijnprovinciën gewapenderhand binnendrong. Wel dreigde lodewijk met nadruk te 's Hage, en deed hij aan jakobus krachtdadige toezeggingen; maar de zorgeloosheid des Engelschen Monarchs, en diens slecht geplaatste fiere toon tegen den Vorst die de magt aan den wil kon paren om hem te beschermen, nam ook in dat opzigt de reden tot bekommering weg. Jakobus dacht zijn verloren gezag en invloed te herwinnen door toe te geven aan de eischen van het
oogenblik, maar de toegevendheid was ontijdig en werkte verkeerd. Zij ontdekte 's Konings zwakheid, en het volk dat zijne eigene sterkte leerde kennen maakte er gebruik van; wetende, dat de Koning geen vertrouwen verdiende.
Macaulay heeft al zijne kunst en voortreffelijke gaven ten toon gespreid in de beschrijving van des Prinsen togt: de regtvaardigste in beginsel, de schoonste in doel, de edelmoedigste in uitvoering die ooit is ondernomen. Hoe gaarne zouden wij hem op den voet volgen, maar wij moeten ons dat genot hier ontzeggen. Bij herhaling hebben wij onze blikken over dit tafereel laten weiden en konden van de aanschouwing niet verzadigd worden. De uitmuntende schilder

{==454==} {>>pagina-aanduiding<<}
vermoeit nooit en nergens. Hij opent niet alleen gestadig nieuwe gezigtspunten, maar 't is inderdaad als of zijne tafereelen de aandacht des beschouwers versterken, in stede van haar af te matten. Onweerstaanbaar boeit ons dit verhaal, en vinden wij reden zoo wel om laaghartigheid in den een te gispen, als om de getrouwheid van anderen te roemen; kunnen wij zelfs voor den onberaden jakobus een gevoel van mededoogen niet onderdrukken - wij verheugen ons bij elken blik op den Derden willem en diens vastheid, wijsheid, voorzigtigheid, schranderheid en edelmoedigheid. Wij zouden de perken ons gesteld verre overschrijden, indien wij dit met proeven staafden. En voor wien onzer lezers zouden die proeven noodig zijn? Wie hunner die den Derden willem niet kent? Alleen verslaafden aan die beginselen welke den laatsten der stuarts drie kroonen kostte, zien den onvergelijkelijken held, Staatsman en Vorst anders dan de onpartijdige geschiedenis hem voorstelt. Wij kunnen 't echter niet verzwijgen, dat het ons streelt den Vorst, ons zoo dierbaar, aan wien Engeland, Europa, de gezuiverde godsdienst, zoo dure verpligtingen hebben, door een vrijen Brit in zulk een helder en zuiver licht voor 't oog der gansche wereld geplaatst te zien, dat niemand meer zijn gedrag zal kunnen laken, dan met verkrachting van de erkende waarheid. En wie zal ter goeder trouw jakobus nog verdedigen, die door een gezantschap aan zijnen schoonzoon afgevaardigt belooft een vrij Parlement bijeen te roepen, en algemeene amnestie te verleenen, en op zijne belofte een antwoord ontvangt, zoo ruim en edelmoedig, als ware Prins willem niet de door 't volk aangebeden overwinnaar maar slechts een belangeloos scheidsman geweest, en die toch, gelijktijdig, de oproepingsbrieven voor 't Parlement verbrandt, het grootzegel des rijks in 't
water werpt, het leger ontbindt, het volk aan regeringloosheid prijs geeft, en heimelijk tracht weg te komen naar 't gehate Frankrijk, ten einde dáár krachten te verzamelen om zich te wreken, zoo als hij 't plagt te doen, toen hij nog in 't bezit was van zijne magt. Macaulay heeft niet alleen zijne verdediging, maar zelfs zijne verontschuldiging onmogelijk gemaakt.
Heerlijk is de beschrijving van 't voltooijen der omwenteling. De Schrijver is diep in den geest gedrongen van hen, die met de wet méér in 't hart dan op de lippen, één oogen-
{==455==} {>>pagina-aanduiding<<}
blik over den troon te beschikken hadden, en zoowel de heiligheid van 't regt als de dierbare belangen des volks raadpleegden en behartigden. Die uitkomst was aan den zuiveren oorsprong der onderneming te danken. Treffend doet macaulay dit uitkomen; en met de navolgende woorden, die zoo min de Nederlander als de Brit vergeten mag, sluit hij dit deel.
‘Den hoogsten lof, dien men over de omwenteling van 1658 kan uitspreken, is deze, dat zij de laatste onzer omwentelingen is geweest. Verscheidene geslachten zijn voorbijgegaan zonder dat eenig wijs en vaderlandlievend Engelschman er aan gedacht heeft, de gevestigde regering weêrstand te bieden. In alle eerlijke en denkende gemoederen heeft zich de overtuiging gevestigd, dat de middelen tot het bewerkstelligen van elke verbetering, die de Staatsregeling mogt vorderen, in de Staatsregeling zelve te vinden zijn.
Zoo ooit, dan moeten wij nu in staat zijn, het hoog belang te beseffen, van den tegenstand, door onze voorouders aan het Huis van stuart geboden. Rondom ons wordt de wereld door de wanhopige worstelingen van groote natiën het onderst boven gekeerd. Regeringen, die onlangs nog in staat schenen om eeuwen te trotseren, zijn eensklaps ontwricht en omvergeworpen. In de trotsche hoofdsteden van het westelijk Europa is het bloed der burgers bij stroomen vergoten. Alle kwade hartstogten, winzucht en wraakzucht, haat tusschen de verschillende standen, en onderlinge haat der volkeren, zijn aan het gezag der goddelijke en menschelijke wetten ontsnapt. Vrees en zorg hebben millioenen aangezigten bewolkt, millioenen harten bekneld. De handel is gestaakt, de nijverheid verlamd geworden. De rijken zijn arm, de armen nog armer geworden. Leerstellingen strijdig met alle wetenschap, met alle kunst, met alle nijverheid, met alle huiselijke banden van liefde, leerstellingen die, in praktijk gebragt, binnen dertig jaren tijds al hetgene in den loop van dertig eeuwen voor het menschdom gedaan is, te niet zouden doen, leerstellingen die de schoonste gewesten van Frankrijk of van Duitschland even woest zouden maken als Congo of Patagonië, zijn op het spreekgestoelte beleden en met het zwaard verdedigd geworden. Europa is bedreigd geweest door eene overheersching van barbaren, in vergelijking met wie de barbaren van attila en alboïn, verlicht en menschlievend waren. De

{==456==} {>>pagina-aanduiding<<}
trouwste vrienden des volks hebben met diepe droefheid erkend, dat belangen dierbaarder dan eenig Staatkundig voorregt, in dringend gevaar verkeerden, en dat het noodig zou kunnen zijn, de vrijheid ten offer te brengen, ten einde de beschaving te redden. Inmiddels is in ons eiland, de geregelde loop der regering nimmer, ook zelfs geen enkelen dag gestoord geworden. De weinige slechten, die naar losbandigheid en roof haakten, hebben den moed niet gehad, om een enkel oogenblik de kracht te tarten van eene loijale natie, in vaste gelederen om een patriarchalen troon geschaard. En zoo er gevraagd wordt wat ons van anderen heeft onderscheiden, het antwoord is, dat wij nimmer verloren hebben, wat anderen met blinde woede trachten te herwinnen. Dat wij in de zeventiende eeuw eene behoudende omwenteling hebben gehad, is de reden, dat wij in de negentiende gééne vernielende omwenteling gehad hebben. Dat wij onze vrijheid bewaard hebben te midden der dienstbaarheid, is de reden dat wij orde hebben te midden der regeringloosheid. Voor het gezag der wetten, voor de veiligheid des eigendoms, voor den vrede in onze straten, voor het geluk onzer huisgezinnen, is na Hem die naar Zijn welbehagen volkeren verheft en nederwerpt, onze dankbaarheid verschuldigd aan het lange Parlement, aan de Conventie en aan willem van oranje.’

h.
j.h.s.

Vrijmoedige gedachten over het Hooger Onderwijs, naar aanleiding van het Ontwerp van het op het Hooger Onderwijs door de Staats-Commissie, benoemd bij Koninklijk Besluit van 15 Januarij 1849. Te Schoonhoven, bij S.E. van Nooten. 1852. In gr. 8vo. IV en 58 bl. f :-60.

De Schrijver dezer brochure, hoezeer hoogen lof toezwaaijende aan het Ontwerp van Wet op het Hooger Onderwijs, door de Staats-Commissie, daartoe benoemd, den Koning aangeboden, is van mcening, dat bij de tenuitvoerlegging van dat ontwerp, het onderwijs op eene voor Nederland te groote en kostbare schaal zou worden gegeven. De verbetering van het Hooger Onderwijs op eene andere, meer aan onze geldmiddelen geëvenredigde wijze - ziet daar het doel

{==457==} {>>pagina-aanduiding<<}
hetwelk hij zich voorstelt, en den inhoud van zijn boekske.
Hij verdeelt zijn betoog in drie Hoofdstukken, en elk Hoofdstuk in twee paragraphen.
Ie Hoofdstuk. Over Staats-examina. - § 1. Zijn Staatsexamina nuttig? - § 2. Op welk tijdstip en hoedanig dienen die examina plaats te vinden?
IIe Hoofdstuk. Over het onderwijs aan de Hoogescholen. - §. 1. Hoedanig dient het onderwijs te zijn ingerigt? - § 2. Zijn de thans voorgeschrevene propaedeutische studiën nuttig en noodig?
IIIe Hoofdstuk. Over de vestiging van Hoogescholen in ons Vaderland. - § 1. Waar zouden Hoogescholen dienen te blijven of te worden gevestigd, en welke wetenschappen moeten op iedere onderwezen worden? - § 2. Welke uitkomsten kan men billijkerwijze verwachten van de aldus gewijzigde inrigting der Hoogescholen?
In het Eerste Hoofdstuk verklaart de S. zich onvoorwaardelijk voor het stelsel der Staats-examina. Hij keurt ze echter even onvoorwaardelijk af, wanneer die, gelijk tot dus verre geschied is, voor de intrede van de Academische loopbaan verpligtend gemaakt worden, en dit om verschillende zeer aannemelijke redenen; waarbij wij nog deze voegen, dat de ondervinding heeft geleerd, dat menig jong student op de bekwaamheid, bij het Examen ten toon gespreid, meende te mogen teeren, en in de eerste jaren aan de Hoogeschool niets uitvoerde, en alzoo den onschatbaren tijd jammerlijk verwaarloosde.
Een Examen na volbragte Academische loopbaan (in het ontwerp Eind-examen genoemd, maar in wezenlijkheid niet onderscheiden van het door ons bedoelde) is ook de wensch van den S.: dan alleen zal het eerst goede vruchten opleveren, zoowel ten aanzien van degenen die het moeten afleggen, als met opzigt tot den Staat-zelven. Dan eerst zal men verzekerd zijn niet dan kundige mannen tot het bekleeden van posten en betrekkingen geroepen te zien.
Hoedanig dient het onderwijs te zijn ingerigt? is eene tweede vraag die de S. zich ter beantwoording stelt. Het moet vrij en volledig zijn. Vier vereischten moeten te zamenloopen om het onderwijs werkelijk vrij te doen zijn. Vrijheid van toegang tot - en vrijheid in het bijwonen der lessen van - de hoog-
{==458==} {>>pagina-aanduiding<<}
leeraren; vrijheid in het dingen naar Academische graden; en, ten opzigte der professoren, vrijheid om die taal bij het geven der lessen te gebruiken, welke hun het meest doelmatig voorkomt. - Met groote belangstelling en overeenstemming hebben wij den S. in de ontwikkeling dezer vier punten gevolgd. Zóó zal het moeten worden, wil men het Hooger Onderwijs goed organiseren, en meerdere en betere vruchten doen dragen, dan tot dus ver veeltijds het geval was. Geen Examen dat zich als een slagboom voor den tempel der wetenschap verheft; geene verpligte bijwoning der lessen; geen dwang om zich slechts op eene Hoogeschool te mogen bekwamen voor den graad dien men verlangt te verkrijgen! Het mag enkel de vraag zijn of men de noodige kennis heeft, volstrekt niet waar en hoe men die heeft verkregen. Evenmin mag de vrijheid gemist worden voor de Hoogleeraren om die taal bij hun onderwijs te gebruiken, die hun het meest geschikt voorkomt. Het gedwongen gebruik toch der Latijnsche taal is, zoo als de S. te regt aanmerkt, een der grootste, zoo niet de grootste hinderpaal voor een grondig en vruchtdragend onderwijs. Hoe zal men b.v., om slechts iets te noemen, de Staatshuishoudkunde op doelmatige wijze in het Latijn kunnen doceren?
Ook wat het onvolledige van het onderwijs aan onze Hoogescholen betreft, wordt dringend voorziening gevorderd. Wanneer men de Series Lectionum der drie Academiën inziet en vergelijkt met die der Duitsche Hoogescholen, b.v. van Heidelberg, zal men verbaasd staan over hetgeen dáár als noodig en nuttig gedoceerd, en hier toch gemist wordt. Onderdeelen der wetenschap, waaraan men hier zelfs niet denkt, worden dáár geregeld behandeld. Voorzeker niet ieder zal zich dergelijke uitgebreide kennis van zijn vak verlangen eigen te maken, maar de gelegenheid moet toch bestaan om de wetenschap in den wijdsten omvang te kunnen beoefenen.
Zijn de thans voorgeschreven propaedeutische studiën nuttig en noodig? vraagt de S., en zijn antwoord is ontkennend. Wij integendeel achten propaedeutische studiën nuttig en noodig. Wij doen dit vooral met het oog op de door ons begeerde afschaffing der voorbereidende Staats-examina; doch wij behoeven daarover hier niet uit te wijden: het zij genoeg hier aan te merken, dat, zoo wij die studiën wenschen te

{==459==} {>>pagina-aanduiding<<}
behouden, wij die echter wenschen gewijzigd te zien en naar de behoefte des tijds verbeterd, zoodat ze werkelijk bij Academisch onderwijs passen, en niet (zoo als thans wel eens gebeurt) nog bij het Gymnasium schijnen te huis te behooren.
In het Derde en laatste Hoofdstuk spreekt de S. over de vestiging van Hoogescholen in ons Vaderland.
Hij is voor het behoud der drie bestaande Hoogescholen, maar zóó en in dier voege dat de regtswetenschap en de letteren uitsluitend te Leyden, de geneeskunde en de wis- en natuurkundige wetenschappen alleen te Groningen, en de godgeleerdheid niet dan te Utrecht zouden onderwezen worden. Uit verschillende oogpunten beschouwt hij de uitkomsten van de aldus gewijzigde inrigting der Hoogescholen: uit het oogpunt der wetenschap; - uit dat van het onderwijs; - uit dat van het belang der hoogleeraren en studerenden; - uit dat van het belang van derden; - en eindelijk: uit dat van het belang der schatkist.
Wij kunnen den S. in de ontwikkeling dezer punten niet volgen. Zijne conclusie is deze: dat de uitkomsten altijd en in ieder geval bevredigend zijn en het door hem voorgestelde plan dus allezins aanbevelenswaardig is.
Wij nemen de vrijheid van den S. in dit opzigt te verschillen en zijn plan onvoorwaardelijk af te keuren. - Eene dusdanige versnippering toch van het onderwijs kan niet anders dan nadeelig werken, en de S. heeft ons in de oplossing der bezwaren, uit dien hoofde tegen zijn ontwerp aan te voeren, geenszins bevredigd. Het naauw verband waarin alle wetenschappen, tot het Academisch onderwijs behoorende, tot elkander staan, maakt de uitvoering onmogelijk. Hoe toch zal de Jurist, die te Leyden zich moet ophouden, zich kunnen bekwamen in de geregtelijke geneeskunde en in het kerkelijk regt, enkel te Groningen en te Utrecht gedoceerd? Hoe zal de Theoloog de onmiskenbare kennis der Oostersche talen zich verwerven, die niet te Utrecht waar hij studeren moet, maar te Leyden onderwezen worden? Het onderrigt in het Hebreeuwsch op de Gymnasia, zoo als de S. wil, kan in die behoefte volstrekt niet voorzien. Voor het Arabisch en de Oudheden moet aan de Hoogeschool zelve worden gezorgd, merkt hij op; maar door wien? Door een Hoogleeraar in de Godgeleerdheid? Maar diens vak is uitgebreid genoeg. Door een

{==460==} {>>pagina-aanduiding<<}
Hoogleeraar in de Letteren? Maar die moet immers te Leyden resideren. En wie zal dáár gebruik maken van den rijken schat, ook van Oostersche handschriften, die Leydens Academie bezit? Enkel zij, die zich uitsluitend op de studie der Oostersche talen toeleggen, rari nantes voorzeker! En dan de oefening in de talen, geschiedenis, logica en andere vakken van letterkunde (door den S. alleen dringend noodig geacht voor den Jurist (bl. 39)), is zij niet evenzeer behoefte voor den Theologant?
Een even groot, zoo niet grooter bezwaar bestaat tegen de vestiging der Medische Faculteit te Groningen. Voor den Medicus is practische oefening in gasthuizen onmisbaar, en nu zal men hem plaatsen in een stad, waar, uit den aard der zaak, om hare geringere bevolking enz. stellig de minste ziekte-gevallen zullen voorkomen, en dus ook de minste gelegenheid zijn zal, om zich aan het ziekbed te bekwamen! Neen, zoo men ooit de Medische Faculteit afzonderlijk zou willen vestigen, kan er geen andere stad daarvoor in aanmerking komen dan Amsterdam, de grootste en meest bevolkte van ons land.
Wij meenen alzoo dat des S. plan èn uit het oogpunt der wetenschap, èn uit dat van het onderwijs, èn uit dat van het belang der studerenden, niet is aan te bevelen. Van het belang van derden, noch van dat der schatkist, willen wij bijzonder gewagen. Bezuiniging is uitmuntend, maar om die, ten koste van de degelijkheid en volledigheid, ook op het onderwijs te willen toepassen, komt ons allezins afkeurenswaardig voor. Evenmin kan of mag er sprake zijn van het belang van derden.
Indien wij ten slotte ons denkbeeld omtrent de regeling van het Hooger Onderwijs zullen mededeelen, dan komt dit hierop neder: ééne Hoogeschool (waarbij om vele redenen Leyden de voorkeur zal verdienen); doch met inachtneming van vele der door den S. voorgestelde verbeteringen, als: uitbreiding van het personeel der Hoogleeraren; meerdere volledigheid van het onderwijs, enz.
Vooral wenschen wij, met den S., dat het onderwijs waarlijk vrij worde gemaakt; dat alle dwang in het verpligte bijwonen der lessen, en in de wijze hoe men zijne kundigheden

{==461==} {>>pagina-aanduiding<<}
verkrijgen moet enz. worde geweerd, en dat een Staats-examen plaats hebbe aan het einde des Academischen loopbaans.
Moge de Hooge Regering spoedig tijd vinden om dit hoogst aangelegen onderwerp ten meesten nutte des Vaderlands te regelen!
b.




De broodzetting onnut, schadelijk, ongeoorloofd. Door Mr. j. van kuyk. Te Leiden en te Amsterdam, bij j.h. gebhard en Comp. 1852. In gr. 8vo. VI en 47 bl. f :-50.

Onze broodzetting nuttig, voordeelig, geoorloofd. Wederlegging der brochure getiteld: de broodzetting onnut, schadelijk, ongeoorloofd, door Mr. j. van kuyk. Te Amsterdam, bij L.F.J. Hassels. 1852. In gr. 8vo. 18 bl. f :-20.

Het eerste dezer werkjes heeft niet slechts eene Staatshuishoudkundige waarde door het onderzoek der op den titel vermelde vraag, maar ook eene geschiedkundige beteekenis, naardien in de 32 eerste bladzijden wordt aangetoond: 1o. dat de broodzetting reeds vóór (lees: in) aloude tijden heeft bestaan; en 2o. dat er een tijd geweest is, dat de broodzetting, in verband met andere wetten, nuttig en noodzakelijk was. Wij bevroeden niet, waarom de S. dit grootste deel van den inhoud zijner brochure op den titel heeft verzwegen. Zou welligt het Staatshuishoudkundig pleit omtrent het nuttige of onnuttige, schadelijke of voordeelige, geoorloofde of ongeoorloofde der broodzetting er bij gewonnen hebben, indien de S. alleen dááraan 47 in plaats van 16 bladzijden gewijd had? Zeker is door deze brochure het pleit niet voldongen; gelijk reeds daaruit blijkt, dat een ongenoemde Schrijver gemeend heeft in 18 bladzijden vlak het tegendeel van dat betoog te kunnen leveren. De billijkheid eischt echter te erkennen, dat de ongenoemde S. niet veel nieuws heeft voorgedragen. De eenige grond waarop hij onze broodzetting verdedigt is deze, dat zij slechts een maximum van prijsbepaling stelt, en den bakker vrijlaat om beneden de zetting te verkoopen; maar, - ofschoon ieder gaarne zal toestemmen, dat zulk eene bepaling van maximum minder zwarigheid oplevert dan eene volstrekte regeling van den prijs der koopwaar door de overheid, -
{==462==} {>>pagina-aanduiding<<}
zijn de bezwaren ook tegen onze broodzetting toch niet gering te achten. Wij gelooven echter, dat de zaak eene grondiger behandeling vordert; waartoe deze beide brochures als geschikte hulpmiddelen kunnen worden gebezigd. In allen gevalle zal men met genoegen de beide stukjes, vooral het eerste, ter hand nemen en doorlezen.
t.




Iets over Weduwen-Fondsen, door  F.J. Stamkart.Te Amsterdam, bij Gebroeders Kraay. 1852. In gr. 8vo. 23 bl. f :-25.

Niets is natuurlijker en regtmatiger dan 't verlangen van een gehuwd of verloofd man, die weinig kapitaal-vermogen, maar toereikende inkomsten heeft, om, door jaarlijksche contributie, aan zijne wederhelft, wanneer die hem mogt overleven, in haren weduwlijken staat een jaarlijksch inkomen te verzekeren; en ook de vrouw, zoo 't noodig is, spaart gaarne iets uit, of ontzegt zich eenig genoegen, om dat geld te helpen vinden. Maar treurig is de toestand der weduwe, die, welligt reeds kort na het overlijden van haren echtgenoot, zich te leur vinden gesteld, wanneer het weduwen-fonds, op verkeerde kans-berekeningen gebouwd, de jaarlijksche contributie te laag gesteld heeft, en ten slotte aan zijne verpligting niet of maar voor een klein gedeelte voldoen kan. Dan klaagt men te laat over de ontberingen die men zich heeft opgelegd, of dat men niet het jaarlijks betaalde geld in de spaarbank heeft gegeven, waar men, in den nood, het ingelegde geld, met den door rente op rente geaceumuleerden interest, zou hebben teruggevonden. Zoo aangenaam als voor den gehuwden man de gedachte is, dat hij door tijdelijke ontbering het lot zijner gade, wanneer die hem overleeft, verzekert, zoo pijnlijk is daarentegen de gedachte, dat men welligt betaalt en pure perte, aan een fonds hetwelk zeker, en welligt spoedig, moet eindigen met insolvent te worden.
Dat alles wordt door den Heer stamkart (ongetwijfd belangeloos en met goede en menschlievende bedoelingen) naar berekeningen omtrent wier gegrondheid hij (bl. 11) tot een bekend werk van den Heer lobatto verwijst, opengelegd aan de leden van een fonds dat (bl. 16) ‘reeds 25 jaren bestaan

{==463==} {>>pagina-aanduiding<<}
heeft, en blijkens de jaarlijksche rekeningen en verantwoordingen thans zeer in leden toeneemt.’ - De jaarlijksche rekeningen en verantwoordingen van dat fonds geven ook (bl. 21) een behoorlijk overzigt van den staat der kas, en der ontvangsten en der uitgaven; maar dat alles betreft alleen het tegenwoordige en de onmiddellijk naaste toekomst; doch het is geene balans van aanstaande inkomsten en uitgaven, tot de tegenwoordige waarde, volgens de wet der sterfte en den standaard der interesten herleid. Zonder een opzettelijk onderzoek, zonder behoorlijke berekeningen is het verband niet in te zien, dat tusschen de jaarlijksche stortingen en de weduwenpensioenen bestaan moet; niet ieder is op de hoogte van eene zoodanige berekening, en het ware dus wenschelijk, dat er eene balans wierd opgemaakt, waarin, naar gelang van den ouderdom der verschillende deelhebbers, de toekomstig te betalen pensioenen tegen de bezittingen en inkomsten van het Genootschap worden overgesteld. Dan zouden de deelhebbers kunnen overwegen wat hun te doen staat, in het belang der tegenwoordige en toekomende weduwen.
Ref. weet niet of het boekje die leden in zulk een émoi heeft gebragt, dat zij de Directeuren en Commissarissen reeds tot opheldering van de gevreesde éventualiteit hebben aangezocht. Maar, zoo neen, dan acht hij 't toch volstrekt noodig dat er van wege het Bestuur van het Fonds iets geschiede. Want niet alleen dat de Heer stamkart aan de deelnemers wantrouwen tegen het fonds en ongerustheid over hunne reeds geofferde gelden inboezemt: maar zijn boekje - hoe belangeloos en menschlievend zijne oogmerken mogen wezen - is allezins geschikt om het kwaad dat hij voorspelt, te veroorzaken of althans te verhaasten. Immers zulke fondsen kunnen alleen in stand blijven door het gestadig toetreden van nieuwe leden, wier combinatiën dienen om de wegvallende te vervangen, en de daardoor verpligt geworden uitbetalingen te helpen volbrengen. Houden die toetredingen op, dan verminderen van lieverleê de contributiën, en alleen de verpligte uitdeelingen blijven eindelijk over. En dit stukje van den Heer stamkart moet ieder, die nog deel zou willen nemen, er van terughouden; ja zelfs die leden, die nog maar weinige jaren lang hebben gecontribuëerd en op nog vele levensjaren mogen hopen, ernstig doen nadenken of het niet beter zij het

{==464==} {>>pagina-aanduiding<<}
reeds betaalde op te offeren en hun lidmaatschap op te zeggen.
De laatste bladzijden der brochure waarschuwen ook tegen het ‘plan eener Onderlinge Waarborg-Societeit, voor den nijveren burgerstand’, waaromtrent reeds meermalen aankondigingen in de dagbladen zijn verschene. Of dat plan tot uitvoering gekomen zij, zegt de Heer stamkart niet te weten en Ref. weet dat ook niet, en verwijst, wat de opgaven nopens het plan en de berekeningen aangaat, naar den Schrijver.

x.




Handboek der Tijdrekenkunde, door  H. Sluyters.Te Amsterdam, bij H. Frijlink. 1852. In gr. 8vo. VIII en 239 bl. f 2-30.

De Schrijver heeft geoordeeld, met dit werk eene bestaande gaping te moeten aanvullen, en is ook voornemens in een tijdrekenkundig schoolboek eene reeks van practische opgaven ter toepassing van het hier geleerde uit te geven. De Heer s. zal, gelooven wij, wèl doen met in dat schoolboek niet te veel op te nemen; want het Handboek is meer geschikt voor volwassenen dan voor schoolleerlingen, zelfs van de hoogste klasse.
Volgens de inhoudsopgave is het werk verdeeld in vier Hoofdstukken: I. Afmeting des tijds, van bl. 1-76. II. Tijdrekenkundige cirkels, van bl. 77-152. III. Feestdagen, van bl. 153 179; en IV. Jaartelling, van bl. 180 tot aan het einde.
Het Eerste Hoofdstuk handelt over de bepaling van dag en nacht, de onderscheidene dagverdeelingen, de tijdwijzers, de tijdsverevening, de verdeeling in maanden, weken en dagen, den ouden en den nieuwen stijl, de jaargetijden, nachtevening en dierenriem. - In het gedeelte over de Tijdwijzers of Tijdmeters, wordt gesproken over het klokkenspel, als ‘eene uitvinding uit het laatst der 15e eeuw, en sedert dien tijd vooral in de Nederlanden in gebruik.’ - ‘Ook de eersten werden hier aangetroffen’ - heet het verder, en, voegt de Schrijver er bij - ‘zij zijn dus waarschijnlijk eene vaderlandsche uitvinding.’ - Het is waar, dat men aangeteekend

{==465==} {>>pagina-aanduiding<<}
vindt als of een inboorling van Aalst in Vlaanderen in 1481 het klokkespel zou hebben uitgevonden. Er zijn echter anderen die het klokkespel in den Utrechtschen Domtoren tot den aanvang der 15e eeuw brengen. Wij gelooven dat die uitvinding nog niet genoegzaam onderzocht is, en dat niet altijd een juist onderscheid gemaakt wordt tusschen klokkenspel en klokkespeelwerk. - In hetzelfde Hoofdstuk wordt aan onzen grooten christiaan huygens gedacht, ter plaatse waar gesproken wordt van de slingeruurwerken, en zak-uurwerken. - Ook verder is hier veel wetenswaardigs vermeld.
In het Tweede Hoofdstuk wordt gehandeld over den zonnecirkel, de Zondagsletter, maancirkel, Epacta, Romeinsche Indictie, en Juliaansche Periode, met eene beknopte opgave van eenige andere tijd-periodes aan het slot.
Het Derde Hoofdstuk betreft de voornaamste feestdagen der Christenen; namelijk de vier groote kerkelijke feesten. Voorts worden ‘als verdere feest- en voorname heilige dagen’ ook feestdagen genoemd, die uitsluitend door de R.K. Kerk gevierd worden. Indien 't werk vertaald wierd zou de vreemdeling 't er voor kunnen houden dat zij in Nederland algemeen gevierd worden. Geen Protestant intusschen zal het gezegde beamen: ‘Ter gedachtenis der Hemelvaart van de Maagd maria, viert men den Maria's-Hemelvaartsdag.’ Evenmin zal hij vrede hebben met het gezegde over het Allerheiligenfeest. De verklaring der Latijnsche benamingen van de zon- en feestdagen volgt, en betreft ook benamingen alleen bij de R.K. Kerk in gebruik.
Aan het slot wordt de beteekenis van koppermaandag en hartjesdag nagegaan. Over de laatste had wel iets meer te berde gebragt kunnen worden. Ook had iets gezegd kunnen worden over de Bissinge in Twenthe, en over andere gebruiken, in verschillende gedeelten van ons Vaderland nog uit vroegere tijden in zwang.
Het Vierde Hoofdstuk bevat veel wetenswaardigs over de tijdrekeningen van de schepping der wereld, van de Olympiaden, de stichting van Rome en de Babylonische en Philippijnsche jaartellingen. Over de juistheid of onjuistheid van den aanvang der Christelijke jaartelling ontvangt men het een en ander van bl. 191-193; maar wij hadden dit gedeelte gaarne wat grondiger behandeld gezien. - Met eenige uit-
{==466==} {>>pagina-aanduiding<<}
voerigheid wordt de Mohammedaansche en de Fransch-republikeinsche tijdrekening opgegeven. De dagen der tiendaagsche week of decade, en de inlasschingsdagen kunnen het jongere geslacht eenig denkbeeld geven van de buitensporigheden, tot welke de republikeinen in Frankrijk in de laatste tien jaren der vorige eeuw zijn vervallen. - De tijdverdeeling der Israëlieten, en de Joodsche almanak van Rabbi ada vorderen meer dan een twintigtal bladzijden. - Een ‘altijddurende almanak voor de oude en nieuwe stijlen, met aanwijzing van de vaste feest- en heilige dagen bij de Roomsch-Katholieken’, en van de Zondagsletters, Epacten, en Guldengetallen besluit het werk.
Voor velen is dit Handboek der Tijdrekenkunde gewis een onmisbaar hulpboek. Ook bij 't lezen der geschiedenis zal 't door menigeen met vrucht geraadpleegd kunnen worden; daartoe zal hun de inhoudsopgave vóór het werk geplaatst dienstig zijn. Aan belanghebbenden bij en belangstellenden in dit werk kan het derhalve niet ontbreken.




Electro-biologie en Levens-magnetismus, door  A. Hoek,Heeten Verloskundige te 's Gravenhage. Voor rekening van den Schrijver. Te 's Gravenhage, bij de Gebroeders van Cleef. 1852. In gr. 8vo. 28 bl. f :-25.

Het is in ons land met de biologie gegaan gelijk 't doorgaans met dingen gaat, die met belachlijken ophef worden uitgebazuind, met overspannen nieuwsgierigheid ontvangen, en met een blind enthusiasme begroet: als die verschillende tijdperken doorloopen zijn, hoort men er niet meer van spreken. Het verschijnsel, dat men biologie noemt (eene geheel verkeerde benaming), is oud, zeer oud, en verdient de aandacht der natuuronderzoekers, maar moet als loutere aardigheid of bloote vertooning ten strengste uit het publiek worden geweerd. De Heer hoek, algemeen bekend als magnetiseur, heeft over het levens-magnetisme zijne bijzondere begrippen; maar bestrijdt te regt de opvatting der zoogenaamde biologie, zoo als dit, na de bekoeling der opgewondenheid, wel algemeen zal worden gedaan. Hij waarschuwt verder, evenzeer teregt, tegen het geven van biologische voorstellingen, die dan

{==467==} {>>pagina-aanduiding<<}
ook gelukkig niet meer schijnen plaats te hebben en wel nimmer zouden zijn vertoond, indien er in ons land eene Medische Policie bestond. Wat de Schrijver van Dr. zeeman zegt, laat Ref. liefst onaangeroerd; te meer omdat hij noch met Dr. zeeman, noch met den Heer hoek in de opvatting en verklaring van het zoogenaamde levens-magnetisme overeenkomt. Het is met de aankondiging van dit geschrift eenigzins gelegen als met de eijeren na Paasch; maar wie lust heeft het gevoelen van den Schrijver over de biologie te kennen, bevelen wij dit boekje aan; hij zal er eenige juiste opmerkingen in vinden, die, naar 't Ref. voorkomt, verdienen in acht genomen te worden.
l.h.v.




Geschiedenis van het Heelal, van de aarde en hare bewoners. Een populaire Kosmos door Dr.  J.H. van den Broeck,Leeraar in de Natuur- en Scheikunde aan 's Rijks Kweekschool voor militaire geneeskundigen te Utrecht. Naar het Hoogduitsch van  C. Giebel.Eerste gedeelte. Te Utrecht, bij van Heyningen en Post Uiterweer. 1852. In kl. 8vo. 160 bl. De prijs van dit en het tweede Deeltje, te zamen: f 3-25.

De titel laat ons, zoo als de lezer zal opmerken, in het onzekere of wij eene vertaling, eene zoogenaamde vrije vertaling, of wel eene navolging van giebels geschrift ontvangen. Naar het Voorwoord te oordeelen had hij moeten zijn: ‘Geschiedenis van het heelal enz. Een populaire Kosmos, door c. giebel. Uit het Hoogduitsch vertaald door Dr. j.h. van den broeck.’
Ref. zal zijn oordeel over het werk opschorten tot de verschijning en inzending van het tweede deeltje; doch de namen van Schrijver en Vertaler zijn hem gunstig genoeg bekend om 't, vooral op grond van het geleverde, reeds nu aan te bevelen. - Ten bewijze echter dat hij met aandacht dit deeltje heeft gelezen, wil hij ook nu reeds, vraagsgewijze, eenige opmerkingen in het midden brengen:
Is de afstand, zelfs van een zeer hoogen toren, niet veel te gering om tot een bewijs van den bolvorm der aarde te dienen? - Komen niet andere omstandigheden bij het zien van een schip op verren afstand in aanmerking, dan die van

{==468==} {>>pagina-aanduiding<<}
de rondheid der aarde? - Zou het zamentreffen van twee kometen zoo geheel zonder invloed zijn voor ons zonnestelsel? - Zou zelfs het nederdalen op onze aarde of het zinken in den oceaan van eene komeet, zoo geheel zonder eenige belangrijke uitwerking blijven, daar toch de kometen waarschijnlijk ten gevolge van eene hevige hitte in den hun eigen nevelvorm worden gehouden? - Is het wel zeer geruststellend, als men telkens iemand toeroept: ‘wees maar niet bang, er zal geen ongeluk gebeuren’? - Indien men niet kan zeggen van onze aarde wat onder en wat boven zij, kan men dan zeggen, dat wij des nachts aan de aarde hangen? - Vervult ons niets voor de toekomst met vrees of hoop? Ref. meent dat in het werkje beweerd te vinden.
Maar, gelijk gezegd is, deze vragen doet Ref. alleen ten blijke van de aandacht aan dit deeltje geschonken. Moge het werkje vele lezers vinden! Geschriften als dit verdienen in alle handen te zijn, omdat zij eene kennis aankweeken, die de bron is van alle kennis.
l.h.v.




Dramatische werken van Mr. j. van lennep. Met kritische beschouwingen en aanteekeningen. Houtgravuren naar teekeningen van  C. Rochussen.Eerste Deel. Te Amsterdam, bij P. Meijer Warnars. 1852. In gr. 8vo. VIII en 361 bl. f 3-80.

Terwijl de Heer van lennep naspoort en bijeenbrengt ‘al wat door of over vondel is geschreven’, brengt hij, op uitnoodiging van eenige verzamelaars van zijne eigene werken, ook bijeen, wat hij-zelf geschreven en gedicht heeft voor het tooneel. Wij zijn er dank voor schuldig aan hen, en aan hem: inzonderheid wegens een paar beschouwingen en een aantal kritische aanteekeningen; waardoor hier niet alleen veel te herlezen, maar ook belangrijk nieuws te vernemen, en tevens te leeren valt. Het Eerste Deel bevat, in dichtmaat: de treurspelen Marino Faliëro en Fiësko (vrije navolgingen), het dramatische lierdicht Hulde aan van Speyk, en de geschiedkundige en zinnebeeldige voorstelling de Roem van twintig eeuwen; in proza: het blijspel de Staatsman bij toeval (vertaald), en de kluchtspelen het dorp aan de grenzen, en het dorp over de grenzen. Bij elk stuk (het vertaalde uitgezonderd)

{==469==} {>>pagina-aanduiding<<}
vindt men iets minder of meer uitvoerigs betreffende zijn ontstaan, plan, bewerking, en ook uitvoering: indien 't vertoond is. De aanteekeningen bij de gelegenheidstukken wekken alleen genoegelijke herinneringen op; maar de beschouwingen bij de twee treurspelen bevatten des Dichters oordeel over de door hem gevolgde stukken, en menig nuttige wenk voor tooneelschrijvers. De beschouwing bij den Marino Faliëro vooral heeft bijzondere waarde, om eene daarin voorkomende soort van Inleiding tot eene auto-biografie, die den lezer met des Dichters ouderlijke familiën en huisvrienden, de door hem genoten opleiding, en zijne vroegtijdige ontwikkeling eenigermate bekend maakt. Zij wordt nog aangevuld door eene zoo sierlijke als geestige voorrede. Deze gedeelten van den inhoud zullen wel met de mééste belangstelling worden gelezen. Het is als of de Dichter, uit beginsel van dankbaarheid, opzettelijk deze gelegenheid heeft gezocht, om een gedeelte van zijnen roem aan zijne ouders en grootouders over te dragen. De bijzonderheden hier medegedeeld, zelfs die omtrent zijne vroegste kindschheid, toonen dan ook hoe groote en zeldzame voorregten hem, boven andere begaafde mannen, van der jeugd af, zijn ten deel gevallen; waartoe, behalve 't hier vermelde, ook behooren gerekend te worden: de altijd gereede in- en voorlichting van eenen vader en raadsman als de onsterfelijke Mr. d.j. van lennep, en de méér dan aanmoedigende onderscheidingen, hem, door den invloed van zijne aanzienlijke verwanten en hunne talrijke vereerders, reeds van de éérste openbaar gemaakte proeve van talent af, uit alle zoo wel hooge als geleerde en andere kringen, Maatschappijen en Instellingen voor kunst en wetenschap, te gemoet gedragen; waardoor hij ook, zoo vaak er in den Amsterdamschen Schouwburg eere en voldoening waren te behalen, geroepen werd om die in te oogsten:
met vrijheid om te leveren wat zijne Muze hém ingaf, en om bij 't maken van zijn plan van uitvoering naar geene kosten te vragen. - Rondborstig echter maakt de Dichter op één nadeel van zijne opleiding en zeldzaam geheugen indachtig; een nadeel hetwelk hem, gelijk men weet, menigmaal de afkeuring berokkende van sommigen wier geheugen óók zoo gestoffeerd en getrouw was, en die beweerden uit Engelsche, Fransche en andere dichters en schrijvers, zich plaatsen te herinneren, geheel of nagenoeg eensluidend

{==470==} {>>pagina-aanduiding<<}
met plaatsen in den Hollandschen tekst, en van welke zij dáárom meenden, dat de Heer v.l. zich de eer der vinding en bewerking onregtmatig toeëigende. Zonder omwegen verklaart de Dichter daaromtrent, op bl. 7, het volgende: ‘die opgedane belezenheid zat nu wel onordelijk en min of meer verward, maar hij zat toch bij mij in 't hoofd, en dan dreef mij de bestendige zucht om al wat ik las terstond na te bootsen. Ik heb zoo vroeg zoo veel werken van anderen gekend, dat ik niet durf beslissen of ik wel ooit iets oorspronkelijks geleverd heb, en of zelfs hetgeen ik als zoodanig beschouwde niet meer een arbeid van herinnering zij geweest.’ - Deze opheldering, in welke de bescheidenheid verder gaat dan noodig ware - want aan het scheppend vermogen van een zoo vaardigen en vruchtbaren geest behoeft niemand te twijfelen - is wèl geschikt om dat misschien éénige hoofdgebrek zijner werken te verontschuldigen. En hetzij nu de Heer van lennep de schoonheden in zijne Legenden, Romans, Tooneel- en andere werken, alleen uit eigen hoofd en hart geput, of ten deele aan buitenlandsche geniën ontleend hebbe, - waaromtrent wij de beslissing liefst aan hem-zelven en anderen overlaten - dit is niet tegen te spreken, dat wij ongemeen veel schoons en geestigs onder zijnen naam bezitten, en dat er buitengewoon veel vaardigheid, vernuft en smaak, ja, eene groote mate van genie toe gevorderd wordt, om elders gevonden schoonheden zoo meesterlijk ongedwongen in eigen scheppingen in te weven.
De kritische noten aan den voet der bladzijden, ten deele vrij koddig, zijn voor jonge dichtkunstenaren en poëten, indien zij gelieven in te zien dat de schoonheid der poëzij niet enkel in de gedachten maar ook in den vorm ligt, met betrekking tot stijl en versificatie van belang. Bij de geestige zetten hier en daar, waarin van lennep (Mr. jakob) zijn eigen werk havent, herinnerden wij ons dat, kort na den afloop der vertooning van den Fiësko, eene niet malsche kritiek van dat stuk in een weekblad verscheen, die algemeen aan hem-zelven werd toegeschreven, en met de aardige maar scherpe Calembour eindigde: ‘Fi, est-ce ko!’ - Intusschen de Dichter is nu eenigzins kariger geweest: zijne aanmerkingen hadden tweemaal zoo talrijk mogen zijn, vooral de bij treurspelen; want zoo die klassiek zijn in den vorm, het is alleen

{==471==} {>>pagina-aanduiding<<}
in het plan en niet in de verzen, waarvan er velen lijden aan zwakte, of zwaar mank gaan, al marcheeren ze trouw in de maat. Wanneer men dus ál die verzen over welke de Dichter niets heeft gezegd als onberispelijk wilde beschouwen, zou men dwalen. Men kan 't er goed aan zien, dat ze van 's Dichters jeugd, en niet doorwerkt maar vlug geschreven zijn; ook vindt men hier meer burgerlijke dan deftige Alexandrijnen. - In noot 2, op bladz. 25, worden de Alexandrijnen Nederduitsche hexameters genoemd; dat is, naar óns gevoelen, verkeerd; want er is geen zweem van gelijkheid tusschen den hexameter en den alexandrijn, en de alexandrijn is ook niet van Nederduitschen maar van Franschen oorsprong. Zelfs wanneer die veranderde benaming op het gevoelen gegrond ware, dat het Nederduitsch voor den hexameter niet geschikt is, zouden we daaromtrent in meening verschillen; hoezeer wij weten dat de Heer v.l. zich op uitspraken van bilderdijk zou kunnen beroepen. Wij voor ons kunnen niet toegeven dat de trippelmaten slechts ‘vreemde uitwassen’ zijn; integendeel elk gesprek in het dagelijksch verkeer bewijst overvloedig, dat zij niet minder dan de Jambische en Trochaïsche in onze taal zijn gegrond, en wij houden haar dáárom even goed geschikt voor den hexameter en pentameter als voor den alexandrijn. - Ook in een ander opzigt verschillen wij van den Heer van lennep. In een der noten op bl. 109 staat: ‘Die trotsche’, is een Germanismus; lees: ‘die trotsaart’. Naar óns gevoelen is het bijv. w. als zelfst. gebruikt, altijd iets anders dan het zaâmgestelde en daardoor gewijzigde zelfst. woord. Ook hier duidt ‘die trotsche’ op eene wijze van doen, maar ‘die
trotsaard’ op eene wijze van zijn: men kan trotsch zijn jegens enkelen, zonder trotsch te zijn van aard of nature, jegens allen. Nu moge 't woord trotsche op de berispte plaats verkeerd zijn gebruikt: maar wij kunnen 't dáárom niet zwijgend onder de Germanismen laten werpen; immers wij kennen geene reden waarom dit bijv. n.w. niet, even goed als zoo vele andere bijv. n.woorden: - brave, getrouwe, onversaagde, opperste, en overste, b.v. - als zelfst. n.w. gebruikt zoude worden. - De scansie in de noot op bl. 212, die voor deskundigen onnoodig, en voor niet-deskudigen onnut is, had, dunkt ons, gelukkiger kunnen geschieden. Wij zien in de verzen van dat toegelicht couplet geene dactylen maar amphi-
{==472==} {>>pagina-aanduiding<<}
brachen met eene jambe vóórop. In dát geval zijn niet de onbeduidende syllaben Ja, En, En, Aan, maar die syllaben beklemtoond op welke, naar ons gevoelen, de nadruk moet vallen.
Van de stukken in dit deel bijeengevoegd herlazen wij vooral de als oorspronkelijk beschouwde gelegenheidstukken met belangstelling. Of zij geheel oorspronkelijk zijn wordt door de medegedeelde verklaring des Dichters in twijfel gelaten, maar zoo veel is zeker, dat wij ze allen [gelijk ook den Staatsman bij toeval] meer dan eens op het Amsterdamsche tooneel met groot genoegen zagen vertoonen, en hartelijk hebben toegejuichd. Elk dier stukken bezat le mérite de l'à-propos en gaf te hooren en te zien wat het publiek in het moeijelijke maar glorierijke eerste anderhalf jaar na den Belgischen opstand verlangde of waar 't behoefte aan had. Tot een staaltje uit de kluchtspelen, die eenige koddige tooneelen bevatten, diene het volgende uit het dorp aan de grenzen, door eene bende briganten (vrijwilligers) bezet:
D'Eglantiers (de kapitein). Korporal nestiers! gaot ien kier met den Heer Burgemiester: en al wie niet met goede volonteyt medegaot, die moet met geweld gehaold worden; want de liberteyt moet zegevieren. - (zich nederzettende.) Hier neem ik provisioneel mijn heufdkwartier. Laot zien! wat dient er nu gedaon!

Den iersten en voornaomste zaok, 
Is, dat ik mijn rapporten maok, 
En melde welken feit mijn macht 
Alhier ten einde heeft gebracht. 
Dat veurts een proklamaotie zij 
Geschrieven aon de burgerij, 
Opdat de Liberteyt alhier, 
Als deur hiel Braobant, zegevier. 




(Maria, de meid, brengt wijn, en allen zetten zich tot drinken.)



D'Eglantiers. Rapporten! Jao! maor wie zal die schrijven! Loitenant taelinok! kunt gij schrijven? Zulle?

Taelinck. Neen, kapitain!

D'Eglantiers. Begut! waorom zijt ge dan Loitenant?

Taelinck. Maor ge kunt het immers ook niet kapitain! zoo min als lezen.

D'Eglantiers. Silence! kik bon kapitain om de orders te gieven, en niet om ze te schrijven. Kunt gy schrijven, sergeant pluckx?

{==473==} {>>pagina-aanduiding<<}


Pluckx. Nien-ik: maor daor is passereau: die kan schrijven.

Passereau. Plait-il?

D'Eglantiers. Ik vraoge, of ge schrijven kunt?

Passereau. Verdikke! Zulle!

D'Eglantiers. Of ge schrijven kunt? verstaot ge niet?

Passereau. Je n'entends pas, verdikke.

Pluckx. Verdikke, dat is het ienige Vlaomsch, dat passereau verstaot.

D'Eglantiers. Dus kunt ge gien Vlaomsch schrijven. (Tegen Maria) kunt gy schrijven, maisken?

Maria. Om u te dienen, Heer kapitein!

D'Eglantiers. Curieus! Niem dan ien kier uw gemak en schrijf wat ik u zal voordictieren.
Onze voormalige broeders kennen van lennep genoeg om in den herdruk dezer kluchten niets beleedigends te vinden, maar de Uitgever warnars zal ook wel geen request om bescherming tegen hunnen nadruk behoeven in te dienen. - Een kort maar pittig overzigt van den Opstand en hare gevolgen, gaat aan dit stukje vooraf, omdat, zegt de S., ‘de geschiedenis der voorbijgegane dagen - zelfs bij den tijdgenoot in vergetelheid raakt’, en ‘de Katholiek-liberale associatie (die het opgestaan gemeen betaalde), in ons rijk sedert een paar jaren schijnt te herleven.’
De Hulde aan Van Speyk en De roem van twintig eeuwen hebben van de kritiek nog al te lijden gehad; maar zij waren even sierlijke als gloeijende uitdrukkingen van het algemeen gevoel, na de Zelfopoffering van den jeugdigen Held en na den Tiendaagschen Veldtogt; en het publiek, dat niet moede werd hen te zien en toe te juichen, liet aan die vlugge scheppingen van een vurigen geest en echt Hollandsch hart alle regt wedervaren. De Heer v.l. verdedigt zijne twee dramatische gedichten met eene warmte die toont, dat hij er nog heden liefde voor heeft; en dat verwondert ons niet. Wij zouden er trotsch op zijn, als wij ze geschreven hadden, en de uitwerking er van hadden bijgewoond..Evenwel, de billijkheid moet erkennen, dat het effect voor een groot deel heeft gelegen aan het uitvoerend personeel, en voor het grootste aan de muzijk en de decoratiën; en dat de Dichter, bij 't ordonnéren der decoratiën, het onwaardeerbaar voordeel had den onnavolgbaren tooneelschilder en decorateur pfeiffer, en een tooneelbestuur tot alle uitgaven voor zijn werk bereid,

{==474==} {>>pagina-aanduiding<<}
nevens zich te hebben. Het effect der slotdecoratiën van de beide gedichten is niet te beschrijven, en de zeven historische tableaux uit den Roem van twintig eeuwen voldeden zoo zeer, dat wij niet begrijpen waarom men dat gedicht niet, met een veranderd slot, op het répertoire heeft behouden. Aangaande het uitvoerend personeel zegt v.l. te regt: ‘dat onze (de Amsterdamsche) schouwburg zich toen nog in het bezit bevond van een zestal begaafde tooneelspeelsters’; maar wij vinden 't jammer, dat hij de lijsten der personen vóór zijne stukken niet aan de geschiedenis van het tooneel heeft dienstbaar gemaakt, door 't bijvoegen der rolverdeelingen.
Ons gezegde aangaande 't personeel, de muzijk, en de decoratiën, waarbij ook de smaakvolle afwisseling van licht genoemd dient te worden, betreft alleen het effect der uitvoering, en doet in niets te kort aan de waarde der gedichten, als zoodanig. Daar onze aankondiging reeds te breed is voor 't bestek van dit Tijdschrift, moeten wij 't geen ons, sprekende over de tooneelwerken van Mr. J. van lennep, verder op 't hart ligt bewaren tot de behandeling van het Tweede Deel; maar wij kunnen ons niet weêrhouden nog ruimte te vragen voor een paar kleine proeven van de poëzij. Ongemeen schoon vonden wij steeds het volgende couplet ter eere van van speyk:

Twee de ruyters zagen 't leven 
In uw dierbaar Nederland: 
De een, tot hoogen rang verheven, 
Deed geheel Europa beven 
Voor den zeestaf in zijn hand; 
De ander koos een roemrijk sneven 
Door ontstoken sulferbrand, 
Boven Spaanschen ketenband. 
Liefde voor het Vaderland 
Had hen beiden aangedreven. 
De edele van speyk besloot 
Beider voorbeeld na te streven: 
Genen in zijn roemrijk leven, 
Dezen in zijn heldendood. 

Uit den Roem van twintig eeuwen laten wij het fraaije couplet over oranje volgen.

{==475==} {>>pagina-aanduiding<<}


Oranje! nimmer meldt de faam 
Een meer geliefden, schooner naam: 
Die naam brengt meerder wondren voort 
Dan immer rijm of tooverwoord, 
Schoon 't geesten uit het peilloos diep 
Of sterren uit heur luchtbaan riep. 
Wie aan dien grooten naam slechts denkt 
Heeft helden voor zijn geest gewenkt, 
Zoo rijk in deugd, zoo rijk in tal 
Als ooit een stamhuis baren zal. 
Geen echte telg van uw geslacht, 
Die niet van hen zijn heil verwacht. 
Geen staatsman is hij, wien het beeld 
Van willem niet voor oogen speelt: 
Geen krijgsman is hij, die vergeet, 
Wat maurits, wat zijn broeder deed. 
De grijzaart voelt, als hij hun daân 
Herdenkt, den boezem jeugdig slaan: 
De jongling, wien hun grootheid boeit, 
Voelt, hoe zijn hart van eerzucht gloeit: 
En staam'lend spreekt, met blij geluid 
Het teeder kind hun namen uit. 

De werken van van lennep hebben geene aanprijzing noodig. Ook omtrent de uitvoering van dit, behoeft alleen gezegd te worden: dat het gedrukt is bij spin, gebonden bij mondt, en met vignetten prijkt naar teekeningen op hout van rochussen. Alleen de druk en de snede, hier en daar, der houtgravuren laten, dunkt ons, iets te wenschen over. Wij eindigen met de betuiging van ons verlangen naar de spoedige uitgave van het Tweede Deel.
w.




Mary en  Eveline,of droomen en ontwaken. Door  Maria J. Mac-intosh.II Deelen. Te Amsterdam, bij J.D. Sijbrandi. 1851. In gr. 8vo. 570 bl. f 5-25.

Wij vergelijken dezen roman bij een goed schilderstuk, dat zijne waarde altijd behoudt. De Schrijfster bezit de gave om zielsportretten op het doek te brengen. Wij gelooven niet, dat iemand der lezers van dezen roman hem spoedig zal vergeten. Het tooneel is bij afwisseling in de Vereenigde Staten,

{==476==} {>>pagina-aanduiding<<}
te Rome en in Parijs; maar geen talrijk personeel maakt de aanschouwing te woelig. Vier personen spelen de hoofdrollen, en elk houdt de zijne tot het einde toe vol. Het werk verdient méér dan lof, om het degelijke van den inhoud, om het aangename van den stijl, maar bovenal om de zuiverheid van ziel die het gehéél doorademt. De fabel is verdicht, maar eene echt poëtische schepping. Al 't geen er gedacht en gesproken, gevoeld en gedaan wordt is uit het leven opgevat. Wat er van een mensch wordt die alleen de wereld zoekt, ziet men aan Mevrouw mabury. Welk een zegepraal der stille maar werkzame godsvrucht bereid is, toont de edele zachtmoedige mary raymond. Hasting en zijne gade bevestigen de waarheid, dat het leven naar eigen wil en luim slechts vergoding is van het eigen ik. Wel grondig verstaat de Schrijfster de kunst om bewondering in te boezemen voor de kracht des geloofs, en om harten te openen voor het hemelsche licht. Die vrouw moet zelve in de stralen van dat licht zich bewegen, anders begrijpen wij niet, hoe zij de waarheid des levens in 't leven zoo helder aanschouwt.
Ook de Vertaler verdient allen lof. Het werk is onze aanbeveling overwaardig.

h.
j.h.s.

Maria schweidler, de Barnsteeheks. Een verhaal naar het onvolledig handschrift haars vaders abraham schweidler. Uitgegeven door  W. Meinhold.Te Amsterdam, bij W.H. Kirberger. 1853. In gr. 8vo. 319 bl. f 3-25.

Dit werk behoort voor den beoordeelaar niet tot de gemakkelijksten, en is vrij wat anders dan een historisch verhaal.
Maria schweidler is de dochter van een dorpsgeestelijke van Coscrow, de plaats waar de Schrijver thans de bediening van geestelijke bekleedt. In den tijd waarin het verhaal valt, waren de heksen en heksenprocessen aan de orde van den dag. De ambtman, een man van bedorven zeden, heeft een begeerig oog op maria gevestigd; maar zij is op geene wijze tot zijne bedoelingen over te halen, en hij grijpt laaghartig allerlei

{==477==} {>>pagina-aanduiding<<}
middelen aan, deels om haar te dwingen, deels om zich op haar te wreken. Hij koopt een oud wijf om, en maria wordt van hekserij beschuldigd en tot den brandstapel veroordeeld. Maar een jong edelman is op maria verliefd, en geeft aanleiding tot het ontmaskeren der booswichten die haar hebben beschuldigd; zij wordt gered en ten laatste zijne echtgenoote.
Den naam van barnsteenheks draagt zij om het zoeken van barnsteen tusschen de duinen of rotsen, waar zij dien toevallig had ontdekt, en waarvan de opbrengst lang gediend had om de behoeftige omstandigheden van haren vader te verbeteren.
Hier zou Ref. zijne aankondiging kunnen sluiten met te zeggen, dat het verhaal onderhoudend is, alle kenteekenen draagt van oorspronkelijkheid en waarheid; een helder begrip geeft van den geest van vroegere bijgeloovige dagen, en van de snoode middelen toen gebruikt om onschuldige menschen als heksen te doen verbranden; - dat voorts het geval ons leert hoe ligt er booswichten worden gemaakt, hoe gemakkelijk het is de massa des volks een doek voor de oogen te binden, en hoe heerlijk soms de reddende hand uitblinkt als het toppunt van ellende daar is.
Doch daarmede zijn de acten van beoordeeling nu niet te sluiten; want achter het werk staat de voorrede te lezen van den tweeden druk van het oorspronkelijke, en die voorrede mag niet onopgemerkt worden voorbijgegaan.
De Schrijver meldt dáárin, wat hij eigenlijk met de zamenstelling en uitgave van dit verhaal heeft bedoeld. Volgens de voorrede voor den eersten druk vond men hier een oud, toevallig ontdekt handschrift van abraham schweidler. Alle beoordeelaars hebben het verhaal als zoodanig ontvangen, en aan de geschiedenis en de taal en den stijl van den tijd getoetst, en 't voor echt verklaard. Maar bij 't verschijnen van den tweeden druk maakte hij hunne dwaling bekend, verklaarde dat het bedoelde handschrift niet bestaat, en dat het werk dus niet echt, maar door hem-zelven alzoo verdicht en geschreven is. En waarom? - Om aan te toonen: dat de nieuwere kritiek der Evangeliën, welke op hunne vergelijking met de taal, den stijl, de personen, en den tijd gegrond is, geene waarde heeft. Vermits zijne verdichting, na zoo veel

{==478==} {>>pagina-aanduiding<<}
onderzoeks, algemeen is aangezien voor een echt handschrift uit den tijd waarin hij de handeling heeft geplaatst, wil hij de waarheid der Evangeliën uit ándere bronnen geput hebben, en wel: uit de volstrekte onmogelijkheid, dat de Evangelisten eene mythe hebben kunnen zamenstellen, en uit de ontwikkeling en den geheelen levensloop van het Christendom.
Niet onaardig is 't voorzeker, dat de Schrijver 't geloof niet algemeen gevonden heeft dat hij verwachtte, en dat velen zijn werk als echt zijn blijven beschouwen, in weerwil van zijne bewijzen van het tegendeel.
Ref. zal zich niet wagen op het terrein der quaestie; maar 't komt hem voor, dat de vertaling der voorrede van den tweeden druk, hier wijselijk achter het verhaal geplaatst, wel de waarde van het werk, maar toch grottelijks de belangstelling in het medegedeelde heksengeval vermindert. Intusschen verdiende het allezins de eer der overzetting, en wij vestigen de aandacht der romanlezers en leesgezelschappen op het verhaal, en der beoefenaren van en belangstellenden in theologische kritiek op de gemelde voorrede; ofschoon zij natuurlijk méér zullen hebben aan het oorspronkelijke, waarin zij de taal en den stijl vinden, die zoo vele bekwame mannen hebben doen dwalen.

De gevolgen eener luim, door  G.P.R. James.Uit het Engelsch vertaald door  S.W. Moulijn.II Deelen. Te Utrecht, bij N. de Zwaan. 1852. In gr. 8vo. 587 bl. f 5-60.

James behoort tot die Schrijvers welke meer dan anderen hunne vrienden en vijanden hebben, omdat hij dikwijls vrij lange vertoogen en meestal zeer lange verhalen levert. Zoo geeft hij in dit werk een uitvoerig vertoog van moreel-Christelijken aard, en een verhaal van een proces waarin het aan repliek en dupliek gansch niet ontbreekt. Wel is de Christelijke zedeleer een lang vertoog waardig, en verdient een regtsgeding om leven of dood eene uitvoerige mededeeling; maar voor velen zijn gerekte vertoogen en haarfijne verhalen niet op hun plaats in een roman, die eene bondige en treffende voorstelling van personen en zaken moet geven.

{==479==} {>>pagina-aanduiding<<}
Dat heeft, vooral in den laatsten tijd, ook den voorkeur verworven. Daarbij ontbreekt het in dit werk ook niet aan gebeurtenissen die onwaarschijnlijk mogen heeten; zoo als b.v. het overzwemmen van eenen stroom in de duisternis; de geheime policie der heidenen; de gewaagde voorspellingen, en het verborgen testament. Het is waar, zulke dingen behooren in eenen roman te huis; maar james schijnt zelf aan de verdiensten van zijn werk te hebben getwijfeld, daar hij zijnen naam een tijd lang verzweeg; - en dat het werk evenwel opgang maakte is nog geen afdoend bewijs van verdienste. - Aan den anderen kant echter moet men erkennen, dat het hem zeer goed is gelukt de nadeelige gevolgen eener luim in het licht te plaatsen.
Chandos was een natuurlijke maar erkende zoon van den Heer van winslaw, bekwam na diens dood eene geringe fortuin, en verschilde hemelsbreed van zijnen broeder, den opvolger zijns vaders. Hij nam zich voor als tuinier te gaan dienen en toch nu en dan de voorregten van zijnen stand en zijne opvoeding te genieten. Die dubbele persoonsvoorstelling moest welhaast tot zonderlinge gebeurtenissen en onvoorziene gevolgen aanleiding geven.
Naar het oordeel van Ref. zou deze roman waarlijk een der besten van james zijn, als hij de helft korter ware; maar dat oordeel is persoonlijk, en anderen kunnen zéér wel het werk volstrekt niet te lang vinden. Dit is vrij zeker dat men, ook zonder den naam, er zeer gemakkelijk james in herkend, en dat het voor zijne vrienden zeker een van zijne beste werken is.
De Vertaler heeft zich goed van zijne taak gekweten even als de drukker en de uitgever. Het titelvignet is fraai, maar in de beide deelen hetzelfde. Zulk eene karigheid is niet goed te keuren. Het werk ziet er overigens net en bevallig uit, en Ref. eindigt met er een goed debiet aan toe te wenschen.

l.h.v.




Geschiedenis van Nederland, van de vroegste tijden tot op heden, door  M.J. van Oven,Litt. Cand., Oud-Conrector der Latijn-
{==480==} {>>pagina-aanduiding<<}
sche Scholen te Alkmaar. Versierd met 64 Portretten. Te Utrecht, bij W.F. Dannenfelser. In kl. 8vo. 382 bl., in cartonnen bandje, f 2-60.

Drie aanmerkingen vooraf. Op den titel staat: versierd met portretten; dit woord is er te veel. Zoo ver de bekende traditionele afbeeldingen der oude Hollandsche Graven gaan, zijn de portretjes vrij wel nagevolgd: maar vooral van Prins willem V af, zijn het carricatuurtjes, die weggenomen moesten worden, liever dan aan de jeugd zulke lelijke indrukken van onze latere Geleerden en Staatslieden te geven. Ook de bloedroode kleur der portretten heeft iets afgrijselijks. 2o. Het boekje is in een fraai cartonnen bandje; doch zit er zeer los in. 3o. Op den titel is geen jaartal van uitgave vermeld. Dit dient in zoo verre, dat het nu geschikter blijft om als schoolprijs gegeven te worden. De jeugd zal dan wel ondervinden, dat het boekje gaat tot aan de regering van Koning willem III, die wij hopen dat nog in lang geen gesloten geheel moge maken.
Het boekje bevat overigens een beknopt, vlugtig overzigt der geheele geschiedenis van Nederland, zoo ver die in zulk een klein bestek voorgedragen kan worden. Doch men heeft niet te onregte aangemerkt, dat de plaatjes het werkje als een kinderboekje schijnen te kenmerken, terwijl de voordragt der zaken wel eenvoudig en duidelijk is, maar niet in den kindertoon of onderhoudend, en het meer geschikt zou maken voor Gymnasiën of Instituten, of de hoogere klasse van burgerscholen: daarvoor zou evenwel een Chronologisch overzigt er bijgevoegd moeten zijn.
Rec. heeft geene roeping gevonden om dit kort begrip in al de bijzonderheden kritisch na te gaan: een lelijke misstelling heeft hij aangetroffen bl. 202 en op het bijgevoegd portret, alwaar staat: viglius van Zuilichem (een Geldersch dorp), voor: viglius van Zwichem. - Bl. 326, 329 laat de Schrijver tweemaal het Wetgevend ligchaam der Bataafsche Republiek door daendels (zonder eenige indicatie nopens dien man) uiteenjagen. Ééns (1798) was reeds óvergenoeg.





{==481==} {>>pagina-aanduiding<<}

Boekbeschouwing.

Stemmen van Patmos. Leerredenen over de brieven aan de zeven gemeenten van Klein-Azië; door  J.J. van Oosterzee.Te Rotterdam, bij van der Meer en Verbruggen. 1852. In gr. 8vo. VIII en 275 bl. f 2-75.

De Christelijke Kerk geniet een voorregt waarvan de oude wereld, bij al hare wetenschappelijkheid, letterroem en kunstzin zich geen denkbeeld heeft kunnen vormen: het levend woord uit den hemel tot het volk. Hellas en Latium noemen redenaren, die zoowel staatsmannen boeiden, als de menigte bekoorden, die verdrukten beschermden, en tirannen deden sidderen; maar zij schitterden slechts in enkele tijdperken, en in enkele steden. Welk eene verbazing zou demosthenes en cicero, indien 't hun gegund wierde uit het graf op te staan, in eene Kerk aangrijpen! Duizendtallen zitten daar onbewegelijk. De statige orgeltoonen klinken, en eenstemmig zingt de menigte een godvruchtig lied. Nu treedt een man in eenvoudig ambtsgewaad op, vouwt de handen, en allen rijzen omhoog, en vouwen de handen met hem en bidden. Daarna wordt de voorbidder redenaar. Hij schittert niet; hij verblindt noch bedwelmt; allerminst wekt hij de hartstogten op. Men ontwaart geene blijken van goed- of afkeuring en toch worden de hoogste en teederste aangelegenheden des levens behandeld. De prediker spreekt van God en het eeuwige, van ongeregtigheid en deugd, van ellende en verlossing, en wekt op tot liefde, en sticht onderling vrede, en ontsteekt in alle harten een heiligen afkeer van de zonde.
Dat voorregt is het eigendom der Christelijke gemeente. Geen dorp zelfs dat niet zijn prediker heeft, die, al moge hij niet uitmunten door schitterende welsprekendheid, toch dezelfde blijde boodschap brengt; als hadde hij eene zending uit den hemel.
Is dit eigendom der Christelijke gemeente zoo groot, dan spreekt het van zelf, dat elke prediker alle mogelijke zorg dient te besteden aan hetgeen hij tot de gemeente zal zeggen.

{==482==} {>>pagina-aanduiding<<}
Hij is wel geen redekunstenaar, maar een spreker; en de spraak is de overbrengster der denkbeelden, en de denkbeelden beheerschen de wereld. Hij mag niet arbeiden voor de kunst, maar moet toch de kunst dienstbaar maken aan zijne taak. Van het eerste was cicero niet vrij te pleiten, het laatste was de kroon van demosthenes. Daarom zeide het volk als de eerste gesproken had: ‘wat sprak hij schoon!’ maar deed niets van 't geen hij zeide; doch toen de Atheensche redenaar tegen den Macedoniër gewaarschuwd had, riep het volk uit: ‘komt laat ons gaan strijden tegen filippus!’
Het is even zoo waar van de preek, dat hare waarde door hare uitwerking bepaald wordt. Juicht men den spreker toe en blijft men werkeloos, de roem van christus, - want prediken is niet anders dan christus roemen - sterft weg met de laatste orgeltoon in 't kerkgebouw. Gelukkig dáárom, dat men niet volstrekt een groot of uitstekend redenaar behoeft te zijn, om gemoederen te winnen voor het Koningrijk der hemelen; maar het voorregt is toch begeerlijk, dat de prediker steeds met belangstelling worde gehoord, en dat zijn woord aan de pers vertrouwd gezocht worde door duizenden.
In dit voorregt deelt van oosterzee bij uitnemendheid: een overtalrijke gemeente hangt steeds aan zijne lippen, en hoe vele leerredenen hij door de pers verspreid, de eene druk verdringt den anderen; in weerwil zelfs van de scherpte der kritiek, die misschien, hares ondanks, tot zijne ontwikkeling heeft bijgedragen. Daarvan getuigen de stemmen van Patmos, die hij in den bundel welke voor ons ligt, doet hooren. Deze leerredenen bewegen zich los en vrij op het homiletisch gebied, en dragen, als wij het zeggen mogen, een Chrysostomischen tint. Van oosterzee heeft hier zijne kunstige wijze van verdeelen laten varen, zonder zijn scheppend en gelukkig vernuft te verloochenen. Hij volgt den tekst op den voet; maar verrast door de treffende lichtpunten, waarin hij de overgangen plaatst. Hij toont te weten wien en wat hij predikt. Hij is meester van de taal en heeft altijd de juiste woorden vaardig, om uit te drukken wat hij zeggen wil. Zijne redenaarsgave is rijk en mild, zoodat zij hem nooit en nergens verlegen laat. Zijn zuivere smaak behoedt hem voor de misgrepen van eene weelderige verbeelding, of weet die althans onschadelijk te maken. Zijn rijkdom van gedachte voert een

{==483==} {>>pagina-aanduiding<<}
edelen wedstrijd met de schoonheid van zijne uitdrukkingen. Hij onthoudt zich van geheimzinnige woordspelingen, vlecht historische opmerkingen op gepaste wijze in zijne verklaringen, en maakt er een waardig en gepast gebruik van. Wij durven geene plaats vragen tot opgave van den inhoud, die de meeste lezers toch welligt, reeds bij den eersten blik voor gezien zouden houden. Wij behoeven evenmin ons oordeel met proeven te staven, want de stijl en de verdiensten des waardigen mans zijn algemeen bekend. Wil men weten hoe van oosterzee dezen bundel wil beschouwd hebben, hij verklaart zich daarover aldus:
‘Aan het zevental [brieven] is eene leerrede ter inleiding, eene andere ten besluite toegevoegd; beiden, gelijk uit de dagteekening blijkt, buiten verband met de overigen opgesteld en gehouden, maar thans als lijst om de schilderij van “christus tusschen de kandelaren” gehecht. Ik vertrouw, dat zij daarbij niet geheel misplaatst zullen wezen. Eene vlugtige gedachte om ze allen leerredenen te noemen, “naar de behoeften des tegenwoordigen tijds”, wees ik bij nadere overweging terug. Elke Evangelieprediking, die aan hare bedoeling beantwoordt, moet naar de behoefte der tijden ingerigt zijn; en zonderling zou het klinken, als ik aan enkele mijner preken eene eigenschap toekende, die ik wensch, dat in geene van alle ten eenemale gemist worde. Ook zonder zulk eene opzettelijke vingerwijzing zal men mijn streven kunnen ontdekken, om het eeuwen-oude en toch eeuwig jonge Woord des Heeren zóó over te brengen, als ik meen, dat het tot een Nederlandsch gehoor, op de helft der negentiende eeuw onzer jaartelling gerigt worden moet. Wie het zien wil, zal zich bij vernieuwing kunnen overtuigen, zoowel wat ik geloof, als in wat verhouding ik mij-zelven, ook op den kansel, tot den geest des tijds heb geplaatst; wat ik als schaduwzijde betreur, en waar ik het licht zoek in deze donkere dagen. Veel wat bepaaldelijk naar den toestand en de behoefte van ééne gemeente gesproken werd, zal ook wel in ruimeren kring zijne toepassing vinden. Ik heb getracht, het zwaard des Geestes niet slechts te doen schitteren in mijne hand, maar ook wonden te doen slaan, tot genezing der ziele. Men zal het, hoop ik, goedkeuren, dat ik bij betwiste uitlegkundige vraagstukken, zonder beoordeeling van andere meeningen, eenvoudig

{==484==} {>>pagina-aanduiding<<}
mijn gevoelen heb opgegeven; dat ik meestal de historische ontwikkeling en practische overbrenging van de Woorden des Heeren op ongedwongen wijze vereenigde; dat ik, in één woord, streefde naar meerdere vrijheid en losheid van vormen, en niet onduidelijk toonde, daaromtrent eenigzins af te wijken van mijnen vroegeren trant. Gaarne erken ik voor zulke homiliën, mits met de noodige eenheid gepaard, meer sympathie te gevoelen, dan voor het strenge motto- en themapreken, dat zich op het terrein der homiletiek moeijelijk bestendig zal kunnen handhaven.’
Wij bidden den hoogbevoorregten Prediker een ruimen zegen op dezen arbeid toe, en wenschen dat zijne Apocalyptische brieven opgenomen worden in de harten der tienduizenden die ze reeds gelezen hebben of nog zullen lezen.





De leer van het H. Avondmaal in de Nederlandsche Luthersche Kerk; eene bijdrage tot hare geschiedenis (met onuitgegeven stukken), door  F.J. Domela Nieuwenhuis,Hoogleeraar te Amsterdam. Te Utrecht, bij W.H. van Heyningen. 1852. In gr. 8vo. VI en 176 bl. f 1-60.

Met groote belangstelling hebben wij dit geschrift in handen genomen, omdat het afkomstig is van eenen man die de waarheid lief heeft; open en kordaat voor zijne gevoelens uitkomt, zonder andersdenkenden te krenken, veel minder nog te beleedigen, en hoewel zelf afkeerig van elken formulierdwang, in anderen het vasthouden aan het Confessionele standpunt eerbiedigt. De Hoogeerwaarde Schrijver geeft in deze bladen eene historische voorstelling van de leer over het Heilig Avondmaal in de Nederlandsche Luthersche Kerk. Te regt zegt hij in de Luthersche Kerk; want zoo lang de Luthersche Kerk de Augsburgsche Belijdenis op dit punt niet afschaft, maar als belijdenisschrift en leuze der Kerk behoudt, is de leer, daarin uitgedrukt, de offieiële leer der Kerk, al achte ook de leeraar in haar, officiëus, dat zij niet houdbaar is.
Na eene zaakrijke Inleiding doet de Schrijver eerst zien, hoe de Luthersche Avondmaalsleer in de Nederlandsche Luthersche Kerk beleden werd tegenover die der Hervormden; dan ontwikkelt hij hoe zij verdedigd en gehandhaafd is gewor-
{==485==} {>>pagina-aanduiding<<}
den tegenover de leeraars die openlijk haar ontkenden of bestreden; waarna hij doet uitkomen, hoe, bij de toenemende vrijheid van den dwang der Symbolische of Kerkelijk vastgestelde leer, de Luthersche Avondmaalsleer in de Nederlandsche Luthersche Kerk is opgelost. Het geheel eindigt met de herinnering van den invloed dien de verandering der leer op de Avondmaalsbediening uitoefent.
Het komt hier minder te pas den inhoud te beoordeelen; want de Schrijver deelt uit de geschiedenis mede wat hij gevonden heeft, in stukken die ten deele in 't duister verborgen lagen, ten deele algemeen bekend zijn. Alleen moeten wij hem den lof geven, dat hetgeen hij hier heeft nedergelegd uit zijne eigene geschriften, veel belangrijker is dan 't geen hij medededeelt van zijne tijdgenooten.
De Schrijver heeft aan 't verzamelen van ál wat ter zake diende groote zorg besteed. Het werk is eene belangrijke bijdrage tot de kennis van het lot, dat in de Nederlandsche Luthersche Kerk een leerstuk gehad heeft, hetwelk nooit een twist-appel zou zijn geworden, indien het bijgeloof den eenvoudigen maaltijd der liefde niet tot een afgodisch mis-offer had verlaagd.
Op bl. 120 en 121 hebben een paar zinstorende drukfouten onze aandacht getrokken. Wij lezen daar: ‘geboren te Haarlem den 7 Dec. 1768, tot de predikdienst toegelaten, nadat hij te Halle en Leipzig - had gestudeerd. In het volgende jaar werd hij Predikant te Beverwijk; in 1773 te Leeuwarden.’ Dus alles in vijf jaren tijds. Van j.w. statius muller wordt gezegd, dat hij in 1667 te Maastricht geboren was, en in 1792, dus in honderd-vijf-en-twintig-jarigen leeftijd tot de Evangeliebediening bevorderd werd. Het is jammer, dat deze drukfouten niet hersteld zijn. De eerste althans kan de lezer moeijelijk verbeteren.

h.
j.h.s.




Heiliging door vergeving. Leerrede over 1 joh. ii: 1a, uitgesproken bij het vieren zijner vijf-en-twintig-jarige Evangeliedienst te Rotterdam, door  P.H. Hugenholtz,Theol. Doct. Te Rot-
{==486==} {>>pagina-aanduiding<<}
terdam, bij van der Meer en Verbruggen. 1852. In gr. 8vo. 24 bl. f :-30.

De keuze van dezen tekst laat zich, met betrekking tot het doel, waartoe hij gekozen is, moeijelijk regtvaardigen. Wij gelooven niet dat het onderwerp, daaruit ontleend, er werkelijk in vervat is, en hadden liever een anderen tekst gekozen gezien, waarin stelliger stond uitgedrukt, dat juist het geloof aan vergeving der zonden ons tot heiliging leidt. Dit neemt echter niet weg, dat wij met den inhoud dezer leerrede ingenomen zijn en ons verblijden, dat de Rotterdamsche gemeente door haren feestvierenden leeraar op zulk eene wijze werd toegesproken. Op het onafscheidelijk verband, dat er is tusschen genade en pligt, geloof en heiliging, kan in onze dagen, zoo wij meenen, niet ernstig genoeg gewezen worden. En dit geschiedt hier op even eenvoudige als overtuigende wijze, met kracht van woorden en gemoedelijke getrouwheid aan het Evangelie. Mogt het voor velen niet te vergeefs geschied zijn, vooral voor zulken niet, die doorgaans het groote eindoogmerk der verlossing, die in christus is, te veel uit het oog verliezen en wie het, gelijk wij hier eigenaardig gezegd vinden, ‘meer om de vreugd dan om de kracht des geloofs’ te doen is. Aan den anderen kant valt het evenmin te ontkennen, dat velen, die ernstig op heiligmaking aandringen, den weg der vergeving van zonden, die derwaarts leidt, niet altijd genoeg in het oog doen vallen. Ook daartegen wordt hier gewaarschuwd, vooral in het tweede deel der rede, dat aanwijst, hoezeer de verkondiging van vergeving der zonden ons tot bewustheid brengt van onze onheiligheid, den hoogmoed in ons nederwerpt, ons met liefde vervult, ons moed geeft en hope, en ons daardoor tot heiliging leidt. De aanwijzing hiervan achten wij over het algemeen beter geslaagd, dan die in het eerste deel: dat onze Heer en Zijne Apostelen bij hunne prediking de heiliging tot hoofddoel stelden. Uit den wil van God, van wien die prediking uitgaat, en uit de behoefte des menschen, tot wien die prediking
komt, wordt dit afgeleid. Had hierbij niet vooral moeten gesproken zijn van 's menschen oorspronkelijken aanleg en verwantschap aan God, ten gevolge waarvan er voor hem zonder heiligma-
{==487==} {>>pagina-aanduiding<<}
king geene zaligheid mogelijk is? Ook hadden wij het geloof, dat hier wordt aangeprezen, liefst wat dieper opgevat gezien en in verband gebragt meer met christus, den gekruisigden, zelven, dan enkel of voornamelijk met de weldaad van Zijn kruis, de vergeving onzer misdaden naar den rijkdom van Gods genade. Maar in eene enkele leerrede, al is zij bij feestelijke gelegenheid gehouden, kan niet alles gezegd worden. En er is hier te veel goeds en Christelijks gezegd, om den Heer hugenholtz niet geluk te wenschen met zijne volbragte feestviering, hem dank te zeggen voor de uitgave zijner leerrede en de bede uit te boezemen, dat hij nog lang gespaard blijve, om in zijnen uitgebreiden werkkring, te midden van de uitersten onzer dagen, het Evangelie van Gods genade tot heiliging en zaligheid van zondaren met vrucht en zegen te verkondigen.

Bijbelsch dagschrift, of de invloed des Christendoms op huiselijk en maatschappelijk geluk, in godsdienstige overdenkingen op iederen dag des jaars 1852. Met platen. Te 's Gravenhage, bij A. Kloots en Comp. 1852. In gr. 8vo. 825 bl. f 4-80.

De Jaargang van het Bijbelsch dagschrift, dien wij thans aankondigen is reeds de zestiende. Zonder de vorige Jaargangen te kennen, doen wij het, na ons met dezen eenigzins naauwkeurig bekend gemaakt te hebben, met groote vrijmoedigheid. Waarlijk, wij kunnen niet anders dan ons hartelijk verheugen over den regt Christelijken inhoud van dit Dagschrift en den zuiver Evangelischen toon, die daarin is aangeslagen. De stukjes, telkens voor éénen dag bestemd, zijn doorgaans weinig meer dan twee compres gedrukte bladzijden groot, en bevatten, behalve eene godsdienstige overdenking naar aanleiding van den eenen of anderen tekst die aan het hoofd staat uitgedrukt, aan het einde eene opgave van eenig grooter toepasselijk gedeelte der Schrift en van gepaste Psalmen Gezangverzen. Zoo is er voor elken dag gezorgd, dat het in het Christelijk gezin niet aan onderwijs, opwekking en ernstig vermaan ontbreke. Soms hangen de teksten van eenige volgende dagen onderling zamen en maken dan een zeker geheel uit, door denzelfden medearbeider bewerkt. Er wordt

{==488==} {>>pagina-aanduiding<<}
hier voorts op zon- en feestdagen en op andere belangrijke bijzonderheden, die in den loop des jaars voorkomen, hehoorlijk acht gegeven en van alles, wat, onder hoogeren zegen, de stichting bevorderen kan, zooveel mogelijk partij getrokken. Te ontkennen is het niet, dat niet elk opstel even gelukkig is uitgevallen en sommigen zich in het algemeene verliezen; maar er is toch, meenen wij, niet één onder, dat zijne plaats ten eenemale onwaardig is; niet één, waarvan de lezing en overpeinzing niet hier en daar een goeden indruk kan hebben achtergelaten. Het kan van ons niet gevergd worden, om nu tot in bijzonderheden af te dalen; en tegenover de verschillende medearbeiders, waarvan eenigen hunne initialen opgeven, ware dat zelfs minder heusch. Genoeg, dat zij een nuttigen en niet gemakkelijken arbeid voor het jaar 1852 verrigt hebben, die, ook weder gedurende dit jaar voortgezet, ruimschoots aanbeveling en ondersteuning verdient. De Uitgevers, die elke Aflevering, op zwaar velijn papier, verkrijgbaar stellen tegen 40 cents, en den Jaargang met vier fraaije platen, uit de Bijbelsche en Kerkelijke geschiedenis, een fraai nieuw titelvignet en een uitvoerigen Dagwijzer versieren, doen wat zij kunnen en hebben aanspraak op goedkeuring en lof. Ten einde de lezing van dit geschrift, zooveel mogelijk, tot alle standen uit te strekken, berigten zij zelfs, dat er ook exemplaren op ord. velijn, met twee platen, zonder voorwerk, te bekomen zijn tegen 30 cents en, geheel zonder plaat- of voorwerk, tegen 20 cents de Aflevering. Zoo behoeft dan niemand te ontberen wat dienen kan tot zijne dagelijksche stichting. Wij prijzen onze dagen gelukkig, die zulke gepaste hulpmiddelen opleveren tot bevordering der huiselijke godsdienstoefening, en wenschen den Schrijvers, nevens bekwaamheid ook lust en ijver, om op den ingeslagen weg voort te gaan. 't Is een nederige arbeid, dien zij verrigten, maar waarop een rijke zegen rusten kan.
Hebben eenigen hunne namen verborgen gehouden, er worden onder de medearbeiders voor 1853 met meer anderen genoemd: oort en van koetsveld van 's Hage, rutgers van Groningen, proes van Leeuwarden, molenkamp en haverkorn van rijsewijk van Delft, dumans van Zierikzee, vorstman van Gouda enz.





{==489==} {>>pagina-aanduiding<<}

Wandel met God. Een godsdienstig Huis- en Handboek voor beschaafde Christenen. Naar het Hoogduitsch door  J. Herman de Ridder,Predikant te Gouda. Te Leiden, bij D. Noothoven van Goor. 1852. In kl. 8vo. 232 bl. f 1-20.

De huis- en handboeken tot bevordering van een betamelijken levenswandel worden met elken dag talrijker, en wij hopen dat ze inderdaad den weg tot huis en hart mogen vinden. Het Handboek, dat de Eerwaarde de ridder in onze taal heeft overgebragt, is helder en levendig van stijl en zonder de minste inspanning te verstaan, hoewel de inhoud hier en daar zelfs dichterlijk mag heeten. Tot eene proeve strekke het volgende, over: slaap en dood.
‘Broederlijk vereenigd wandelden op eenen avond de engel des slaaps en de doodsengel over de aarde. Zij legerden zich op een heuvel, niet ver van de woningen der menschen. Een weemoedige stilte heerschte in het rond en de avondklok van een verwijderd dorpjen liet zich niet meer hooren. Stil en zwijgend, zoo als zij gewoon waren, zaten de beide weldadige geesten der menschen, arm in arm, ter neder en reeds naderde de nacht. Toen rees de engel des slaaps van zijn leger op en strooide met eene zachte hand de onzigtbare slaapkorrels. De avondwind voerde ze naar de stille hut van den afgematten arbeider. Nu naderde de zoete slaap tot de bewoners der landelijke hutten, van den grijsaard af, die op zijn staf leunt, tot den zuigeling in de wieg toe. De zieke vergat zijne pijnen, de treurende zijn kommer, de arme zijne zorgen. Aller oogen sloten zich. Na het voleindigen van zijn werk, vleidde zich de weldadige engel weder naast zijnen ernstigen broeder. Als het morgenrood daagt, riep hij met vrolijke onschuld, dan prijzen mij de menschen als hunnen vriend en weldoener. O, het is zoet, ongezien en heimelijk wel te doen! Hoe gelukkig zijn wij onzigtbare boden van den goeden geest! Hoe schoon is ons stil beroep!
Zoo sprak de vriendelijke engel van den slaap. De doodsengel zag hem met stillen weemoed aan, en een traan, zoo als de onsterfelijken alleen storten, glinsterde in zijn groot, donker oog. Ach, sprak hij, waarom mag ik mij niet, als

{==490==} {>>pagina-aanduiding<<}
gij, over vrolijken dank verheugen? De aarde noemt mij haar vijand en rustverstoorder.
o Mijn broeder, hernam de engel van den slaap, zal ook niet bij het ontwaken, de goede in u zijn vriend en weldoener erkennen en u dankbaar zegenen? Zijn wij geene broeders en dienstknechten van eenen (éénen) vader?
Zoo sprak hij. Toen glinsterde het oog van den doodsengel en teederder omarmden elkander de beide boden des vredes.’
Of en in hoe ver de Heer de ridder het oorspronkelijke gevolgd heeft weten wij niet; maar wij vermoeden, dat hij er althans niets heeft bijgevoegd. Als dat het geval ware, of als hij iets oorspronkelijks had geleverd, zou 't gewis eene meer bepaald Christelijke kleur hebben. Het werk is, volgens den titel, bestemd voor ‘Christenen’ maar in den geheelen inhoud - met uitzondering alleen van de mottoos, die echter niet méér tot den tekst behooren dan een vogel tot het huis behoort op welks dak hij rust - wordt de naam van christus niet gevonden. Wij noemen 't dáárom wel niet onchristelijk; maar kunnen 't toch ook niet regt Christelijk vinden. Waarom, zouden wij vragen, 't werk niet opgedragen aan ‘den beschaafden stand’, daar toch ook de Jood het kan lezen, vermits er geene enkele bladzijde in is waarop vooral de Deïstische Jood niet ja en amen kan zeggen. Nu het bestemd is voor ‘Christenen’, hebben dezen regt te verwachten, dat hun iets aangeboden worde waarvan de christus en Diens openbaring de kern uitmaken. Als wij Christenen hooren noemen, verstaan wij daardoor dezulken, die gelooven, dat er in geenen anderen heil is dan in den naam van christus, en dat Hij ons van God is gegeven tot wijsheid en geregtigheid, tot heiliging, en tot verlossing.
Wij weten, dat de Eerwaarde Vertaler ons op dat punt de hand zal reiken, maar juist dit geeft ook te meer vrijmoedigheid om ronduit te zeggen, dat het werk zoo als 't dáár ligt den schijn heeft van eene proeve te bevatten, hoe de beschaafde Christen, zonder christus, kunne wandelen met God.
De bewijzen daarvoor behoeven niet gezocht te worden; het geheel is er een doorloopend bewijs van. Reeds op bl. 2 lezen wij: ‘hoop slechts zóó veel, als gij door een regtvaardigen,

{==491==} {>>pagina-aanduiding<<}
deugdzamen wandel verkrijgen kunt. Deze hoop wordt zelden verijdeld.’ Dit is volstrekt niet onchristelijk; maar de Christen zou toch willen lezen: ‘hoop slechts zóó veel als de hemelsche Vader u geven kan en wil; die hoop wordt nimmer te leur gesteld.’
Op bladz. 7 staat: ‘dat in den gang der menschelijke ontwikkeling, in later tijd, de gedachte aan eene godheid in hem levendig werd.’ - Zoo denkt de op zich-zelven staande wijsgeer, maar de Christen die eene Openbaring aanneemt, weet en erkent, dat de Godsbewustheid het eerste was wat zich in den mensch openbaarde, en dat eerst later die bewustheid met natuurvergoding zamensmolt.
Het vierde vertoog handelt over het geloof; maar zegt niet wát het geloof zij. Van een Christelijk standpunt gezien, wordt er zoo wel het voorwerp als de daad des geloofs in gemist.
Het zeven-en-veertigste vertoog heeft tot motto: ‘Ik vermag alle dingen door christus, die mij magtig maakt. Nu verwacht men daar te zien voorgesteld: hoe de kracht des Heeren op de zedelijke sterkte van den mensch werkt; doch, geen woord daarvan. Er wordt gehandeld over zedelijke zelfstandigheid, buiten christus om. Waartoe dan dat motto er boven?
Als de Schrijver (bl. 119) over de zonde spreekt, wijst hij niet op de verbreking der gemeenschap met God; op de ongehoorzaamheid jegens den Hemelschen Vader. - Zoo als hij haar voorstelt, is de zonde eigenlijk niet anders dan kwalijk begrepen en slecht toegepast eigenbelang. - Op bl. 123 zegt hij ook, dat de goede daden van den mensch ontspringen uit de zuivere bron zijner gedachten, maar zegt niet, hoe die bron zuiver wordt.
Aangaande God zegt de S. (bl. 67), dat Hij een voorwerp is niet van het weten....maar van het geloof. - Voor den wijsgeer zal dat misschien zoo zijn; maar de Christen weet in Wien hij gelooft. - Het is echter niet onmogelijk dat op deze plaats ‘weten’ bij vergissing is gebruikt voor ‘kennen.’
Het werk beantwoordt, naar ons gevoelen, als Christelijk Handboek niet aan zijn titel; maar wij erkennen gaarne, dat het, wat stijl en taal betreft, fraai is, en wat de zaken be-
{==492==} {>>pagina-aanduiding<<}
langt veel schoons en goeds bevat, gelijk dat ook blijkbaar is uit de medegedeelde proeve. Wij bevelen 't daarom aan met den wensch dat het inderdaad tot de bevordering van veler wandel met God moge bijdragen; maar elk kieze daarbij vooral zijnen Goddelijken Verlosser tot Gids. Door Hem alleen gelooven, door Hem alleen weten wij dat God onze Vader is. Hij alleen is het ook, die ons tot den Vader geleidt.




Dr.  Martinus Luther,in zijn leven, werken en karakter uit zijne eigene schriften voorgesteld door den Schrijver van: ‘Luthers politiek’ enz. Met een Voorwoord van  S.K. Thoden van Velzen,Theol. Doct. en Predikant te Leeuwarden. Te Sneek, bij van Druten en Bleeker. 1853. In gr. 8vo. XII en 210 bl. f 1-90.

Van vele zijden ontvangen wij levensbeschrijvingen van den onvervaarden kampioen voor de waarheid, den heraut van den nieuwen dag in de Christelijke Kerk van het Westen, en wij heeten ze met hunne betrekkelijke waarden allen welkom: omdat de man die er het voorwerp van is wel verdient beschreven te worden; omdat de menigte dier beschrijvingen de wezenlijke behoefte des tijds uitdrukt; en omdat de eene beschrijving de andere niet overtollig maakt. Men zou inderdaad dwalen, als men meende dat het leven van luther, ofschoon door velen te boek gesteld, reeds in aller handen ware. Als er duizend exemplaren van elke beschrijving worden verkocht, mag de aftrek hoogst gunstig heeten, maar hoe vele duizenden blijven er dan nog over, die géén exemplaar hebben gekregen! Onder hén ligt de oogst voor eene nieuwe onderneming. Maar buitendien is luther een man, over wien honderden spreken kunnen, terwijl er stof in overvloed voor anderen overblijft. Niet, dat hij in 't duistere verborgen was, en men dus telkens op nieuwe ontdekkingen mag rekenen, of hopen; dat zij verre; luther was gelijk een open stad op eenen berg. Ieder kon hem zien. Luther verborg niets. Hij openbaarde zijne gebreken zoo wel als zijne deugden; want hij plaatste zich met woord en daad in den vollen dag. Maar zijn

{==493==} {>>pagina-aanduiding<<}
woord en bedrijf is zoo rijk en veelzijdig, dat elk die hem nadert van zelf een nieuw standpunt kiest, en hem van dat standpunt beschouwt en voorstelt.
Het komt ons voor, dat de ongenoemde Schrijver iets oorspronkelijks heeft geleverd, en wij beamen den Heer van velzen, als hij zegt: ‘De Schrijver, die zich ongaarne veel aanmatigt, en niet zoozeer zijn oordeel over luther, dan wel luther zelven, heeft willen geven, heeft ook weder in dit geschrift doorgaans den Hervormer-zelven laten optreden en spreken over en uit de verschillende afdeelingen en tijdperken van zijn veelzins bewogen, en aan daden en daadzaken zoo overrijk leven. Men moge elders, waar men een leven van luther schreef...behalve veel objectiefs ook veel subjectiefs aantreffen, en de handelingen, de lotgevallen, den ijver, de volharding, de geloofskracht, den moed en het beleid van den grooten Godsman in schoone bewoordingen, vloeijenden stijl, weelderige beeldentaal, krachtig, geestvol en oorspronkelijk vinden vermeld en beschreven - dit eenvoudig geschrift maakt niettemin onzes inziens aanspraak op veler belangstelling en goedkeuring, door den rijkdom van wel aangebragte woorden en geestesopenbaringen van luther-zelven uit de verschillende tijdperken van zijn leven, die ons een diepen blik vergunnen in zijn hart, hem naar het leven teekenen en als te aanschouwen geven. Men zal hier dan nog wel een en ander aantreffen uit luthers geschriften, brieven en zelfs beschouwingen, dat men elders te vergeefs zocht, en den Schrijver, die het met naauwgezette zorg verzameld en gerangschikt heeft er voor danken.’
Na eene eenvoudige Inleiding volgt de beschrijving van luthers geboorte, en jongelings- en kloosterjaren. Hij wordt Hoogleeraar te Wittenberg. Zijne reis naar Rome. - Aanvang der Hervorming. De aflaathandel en zijne gevolgen. - Luther en eck. Luther op den Rijksdag te Worms. Zijne wegvoering naar den Wartburg. - De Wartburg en de Bijbelvertaling. - De Wartburg en het werk der Hervorming. - Luther keert naar Wittenberg terug. Luthers strijd met karlstadt en zijne aanhangers; hendrik VIII en erasmus. De boerenopstand en avondmaalstrijd. - Tegenstand en uitbreiding der Hervorming. - Eenige bijzonderheden uit lu-
{==494==} {>>pagina-aanduiding<<}
thers huiselijk leven. - Luthers laatste levensdagen en dood. - Luthers uitvaart. - Besluit.
Hetgeen ons bovenal aantrok waren de bijzonderheden uit luthers huiselijk leven. Over kleine misstellingen willen wij den man, die zoo gelukkig in den geest en het hart van zijnen held is ingedrongen, niet lastig vallen. Enkele aanmerkingen echter deelen wij met bescheidenheid mede.
Op bl. 24 lezen wij: ‘Daar luther [voor den 31sten October] tetzel aldus met al zijne kracht wederstond, verlangde het Roomsche Hof luthers uitlevering naar Rome, waar zijne aanklagers ook zijne regters zouden zijn. Doch de edele Keurvorst frederik de Wijze sloeg deze vordering af, en nam luther in zijne bescherming.’ - Maar, dit geschiedde eerst later; want toen leo de eerste berigten van den aflaatstrijd vernam, bewonderde hij den Wittenberger als een helder hoofd; de zaak-zelve beschouwde hij als een monnikentwist.
Op bl. 57 wordt luther, te Worms voor den Rijksdag, vergeleken met den Heiland voor pilatus. ‘Het is een christus met de doornekroon, voor pilatus met de woorden: ‘Gij zegt het, ik ben een koning!’ - Dit is in alle opzigten ongepast. Keizer karel was geen pilatus, die den gedaagde sparen wilde; de Rijksvorsten waren geene hoogepriesters; het volk bestond niet uit razende vijanden die schreeuwden: ‘dood hem!’ - en luther was geen...., maar wij willen geen onzin uitspreken. De vergelijking zou den Hervormer indien hij nog leefde met verontwaardiging vervullen. Waarom niet liever hem vergeleken bij den Apostel paulus voor agrippa?
Wij gelooven dat de Schrijver den jongen, weelderigen, maar goedhartigen Kerkvorst van Mainz goed heeft opgevat; maar 't zou, zelfs om de waarde van 't verzet tegen de aflaatprediking te beter te doen uitkomen, niet ongepast zijn geweest, als hij de reden van albrechts geldgebrek had opgegeven.
Het werk bevat overigens zeer veel goeds en voortreffelijks. Wij zouden te veel plaats moeten vergen, om dit met proeven te staven. Nog eene opmerking echter, tot welke de lezing van sommige passages in dit boek ons aanleiding gaf, kunnen wij niet weêrhouden. Zij is deze: men heeft de hervorming beschuldigd, dat zij eene vijandin is van het schoone,

{==495==} {>>pagina-aanduiding<<}
en als ware het de kunst heeft vermoord: die aantijging is even logenachtig, als het verwijt, dat zij in strijd is met het Evangelie. Feitelijk is het tegendeel gebleken. Lukas cranach en albrecht durer, die edele kunstenaars wier lauwerkransen na drie eeuwen nog niet verwelkt zijn, volgden de inspraak der Hervorming en wijdden er hunne talenten aan. En wie had méér gevoel voor de schoone kunsten dan lutherzelf, in wien de geest des gezangs woonde, en door wiens bezielde luite het lied davids in 't Duitsch herleefde? - Neen, de versmading der kunst lag niet in 't wezen der Hervorming-zelve, maar in de gevoelens van sommigen, die het Christendom op het Sinaïtisch standpunt terug wilden hebben gebragt, en de werken der kunst, hoewel niet zonder reden, in verband beschouwden met eene verboden beeldendienst.

h.
j.h.s.





Het Heilige Land of mededeelingen uit eene reis naar het Oosten gedaan in de jaren 1849 en 1850. In gezelschap van Hare Koninklijke Hoogheid, de Prinses marianne der Nederlanden, door  G.H. van Senden,Theol. Doctor enz. Na diens overlijden voortgezet en uitgegeven door  G.H. van Senden,jr., Predikant te Leur. IIde Deel. Te Gorinchem, bij J. Noorduyn en Zoon. 1852. In gr. 8vo. XXIV en 360 bl. f 3-: bij inteekening.

De hoop die wij in de aankondiging van het Eerste Deel uitspraken is vervuld: de reiziger brengt ons te Jeruzalem. Jammer, dat hij ons niet verder mag voorgaan! Maar de dood heeft geen ontzag voor grootsche plannen, of mededoogen met tienduizenden die treuren als hij begaafde geesten treft.
Van senden behoorde ongetwijfeld tot de mannen, die met hunnen arbeid de jaren vooruitsnelden, en toch kwam zijn einde ons kortzigtigen te vroeg. Maar wanneer zou het niet te vroeg zijn gekomen! De bewegelijke man koesterde altijd altijd nieuwe, misschien te veel nieuwe plannen. Ware het in zijne magt geweest, hij zou den tijd hebben verlengd in dezelfde mate waarin de stoom de ruimte doet krimpen. Intusschen heeft hij ook dit werk niet mogen voltooijen, dat

{==496==} {>>pagina-aanduiding<<}
hem in den laatsten tijd hoofd en hart vervulde. Eere zij den zoon, die ons dit slot gegeven heeft! Zijne zedigheid getuigt, dat hij gaf niet wat hij wilde, maar wat hij kon. Van senden had niet op een zoo spoedig sterfuur gerekend, en verliet zich op zijn ijzervast geheugen en ontvangen indrukken; daarom waren zijne aanteekeningen, hoe zaakrijk, toch weinige en zeer beknopt. Het werk moest ook meer zijn dan een reisverhaal, het moest de resultaten doen kennen van 't geen hij door veeljarige studie in zijnen geest opgenomen en nu met zijne oogen aanschouwd had. Ruim zes bladen zijn door de hand des ontslapenen uitgewerkt. Het overige is uit aanteekeningen door zijnen zoon bijgeschreven.
De Eerste Afdeeling is eene plaats- en oudheidkundige beschrijving van de lage landen in Palestina of de Sefala, die de Schrijver het Palestijnsch Nederland noemt. Wij bewonderen zijn aardrijkskundigen, oudheidkundigen, en scherpen historischen blik. Hij ontsteekt een helder licht over de geschiedenis van het volk, dat dit kustenland oorspronkelijk bewoonde; en mogt wel zeggen: ‘Inderdaad ik sta diep getroffen door het verschijnsel van nog in het midden der negentiende eeuw eene zoo groote nalatenschap reeds op de Sefala te vinden. Mijnen Bijbel in handen, is het mij, als of ik eensklaps aan zijne oorkonde eene reeks van zegels zie gehecht. Die zegels hebben meer of min geleden door de hand des tijds; sommigen er van zijn gescheurd, van andere zijn stukken afgebroken; beeldwerk en inschrift zijn gedeeltelijk uitgewischt. Maar de kenmerken van den echten stempel dragen allen; zoo mogt het mij gelukken, ze te ontcijferen. Het charter der gewijde geschiedenis prijkt aldus met eigenaardige bewijzen. Ik schat ze hooger dan die ik vond in andere landen, waar de graveernaald op platen van koper of aan opgerigte gedenkzuilen heeft geschreven van feiten der historie; want hier zijn natuurlijke gedenkteekenen, bij welke niet valt te denken aan eenig toeleg of opzet, ten einde de waarheid te staven. Eene bewijskracht, die de drogrede doet verstommen, die de lippen des twijfelaars sluit, die het natuurlijk verstand dadelijk en volkomen overtuigt, gaat er uit van dit merkwaardig verschijnsel.’
Wij gelooven, dat wie op dit werk heeft ingeteekend, om zich bij de lezing te vermaken, dit gedeelte vrij spoedig voor

{==497==} {>>pagina-aanduiding<<}
gezien zal houden; maar zij die wetenschap lief hebben, zullen den geleerde loven, die een uit den aard droog onderwerp zoo onderhoudend en aanschouwelijk wist te behandelen.
Het groot aantal lezers die zich liever zoetelijk aangedaan, dan tot denken genoopt voelen, zullen genoegen scheppen bij de levendige voorstelling van den optogt van 't reisgezelschap naar Jeruzalem. Zij die den Schrijver niet persoonlijk gekend hebben, zullen zich misschien verwonderen, dat een Dominé, die in zijne studeercel doorgaans het best op zijne plaats is, rustig in den zadel blijft zitten, terwijl de overigen afstappen uit vreeze van in een afgrond te storten. Maar zoo was de man, en wij houden 't er voor, dat het hem, als hij er eens toe geroepen ware geworden, moeite zou hebben gekost, het woord vrees behoorlijk te omschrijven.
Te Jeruzalem nemen wij met hem intrek in het Oostersch moderne hôtel mutsallem. Wij vergezellen voorts den gelukkigen pelgrim, op het culminant punt zijner vervulde wenschen, op zijne eenzame morgen wandelingen naar den Olijfberg, Gethsemané en de maria-kerk....Maar hier ontvalt hij ons, en - hij is weg, even als de geslachten wier bodem zijn voet betrad.
Het zou nutteloos en vermoeijend zijn te onderzoeken wat in 't vervolg aan den vader of aan den zoon behoort. Wij kunnen volstaan met te verzekeren, dat wat de laatste heeft gegeven aan den eersten niet onwaardig is.
Er volgt nu eene beschrijving van Jeruzalem, weleer het heiligdom der waarheid, die daar rustte in den tempel als in eene ark boven den zondvloed der dwaling - thans eene weduwstad, doch waarin toch de drie hoofdvormen der belijdenis van de eenheid in God wordt vertegenwoordigd, in de moskee van Omar; op het heilige graf: het eenige dat op den Paaschmorgen der eeuwigheid geen doode heeft weder te geven; en in het verachte Jodenkwartier: dat kwartier waar Israël de wet van mozes onder het stof van den Talmud bewaart; Israël balling in de hoofdstad-zelve van zijn vaderland welks grond hij met tranen bevochtigt, en waarheen hij in bedevaart gekomen is om er te sterven, als hebbende alleen een ‘te huis’ in het graf zijner vaderen. Wel mogt byron zingen:

{==498==} {>>pagina-aanduiding<<}


‘O volk van smart, van zuchten en geween, 
Bedrukte stammen, droeve rijen! 
Waar zwerft, waar vliedt gij in uw rampspoed heen, 
Om 't zorgend hoofd ter neêr te vlijen? 
Een rotshol blijft aan boschwolf en hijeen, 
Den vogelen een nest - aan visschen stroom en kolken - 
Een vaderland aan al de volken - 
Aan Israël het graf alleen.’ 

Wij maken kennis met het oude Jeruzalem, zijne geschiedenis, toestand, ligging en hoofdgebouwen; maar veel breeder, zoo als zich gereedelijk laat verwachten, is de beschrijving van het tegenwoordige Jeruzalem. Zij beslaat bijna een derde van dit deel. Beknopt wordt hare geschiedenis opgehaald van hadrianus af tot op onze dagen, en lokt ons uit om een blik te werpen op de gewijde plaats der Muzelmannen. Wij bezoeken het heilig graf en den onder kerkelijken opschik bedolven kruisheuvel, waar het geloof zich verkwikt, waar het bijgeloof zich in weelde baadt, en het ongeloof bij gebrek aan voedsel sterft. - Geen plek in Jeruzalem wordt onvermeld gelaten, en zoo gij, de via dolorota betredende, achttien eeuwen en te gelijk de hand der verwoesting weg kondet denken, zoudt ge u bijna verbeelden in de dagen te leven, toen annas en kajafas hoogepriester waren, en het groote paaschlam werd geslagt. Inderdaad wij herinneren ons niet ooit een juistere beschrijving van de heilige stad gelezen te hebben. Alleen dit gedeelte is de prijs van het boek waardig.
Wanneer wij alzoo de stad doorkruist hebben en van de bezigtiging harer heiligdommen verzadigd zijn, treden wij de Protestantsche kerk op Zion, dat merkwaardig verschijnsel uit onzen tijd, binnen, en hooren den pelgrim eene bezielde preek uitspreken, terwijl wij bekend worden met de geschiedenis der oprigting van een Protestantsch Bisdom, dat zich ten hoofddoel stelt de verworpen kinderen abrahams te vergaderen tot de kudde van dien Herder, welken hunne vaderen verwierpen. Dit Bisdom staat onder de bescherming van Koningin victoria en den edelen Koning van Pruissen. De stad des eeuwigen Konings is het eigendom van vreemden, somtijds bemiddelaars tusschen de geloovigen. Misschien hadden de Christenen in de kerk der opstanding elkander reeds lang ver-
{==499==} {>>pagina-aanduiding<<}
scheurd, als 't niet verhinderd ware door de Muzelmannen. Men is gewoon met verachting van den volgeling des Korans te spreken, maar wij twijfelen of de Christenen, indien zij meester waren te Mekka en Medina, den Mahomedaan zijn heiligdom zouden laten bezoeken, even rustig als hij dit, van de overgave der stad aan saladin af, aan hen vergunt.
Sedert lang betwistten Grieken en Latijnen elkander het regt op het oppertoezigt over het heilige graf. Omstreeks het midden der veertiende eeuw kocht robert van Siciliën de heiligdommen uit de hand van den Egyptischen Sultan en droeg de bewaking er van op aan de Orde der Franciskanen. In den jare 1517 veroverde Sultan selim de heilige stad, en zijn opvolger sloot een verdrag met den Eersten frans, waarbij de gewijde plaatsen aan de bewaring der Franciskanen werden toevertrouwd, en zij onder bescherming van de Fransche kroon werden gesteld. Dit regt heeft de Fransche regering nooit vergeten of opgegeven, ofschoon zij zelden bij magte was het uit te oefenen. De Porte toch trok meestal voor de Grieken, die zich van lieverlede de gewigtigste posten zochten toe te eigenen, partij; deels, omdat zij hare natuurlijke onderdanen waren; deels, omdat zij het Turksche despotisme meer vleidden dan de Latijnen; deels, omdat zij hunne eischen met meer gouds ondersteunden dan hunne mededingers. Daarbij kwam de tempelbrand van 1803; te regt of te onregt aan de Grieken geweten. Zij verkregen vrijheid om, op hunne kosten, de verbrande kerk weder op te trekken. Wat wonder, dat zij van nu af meenden uitsluitend het toezigt te moeten uitoefenen over hetgeen zij-zelve bekostigd hadden. Hinc illae lacrymax! En of dit niet genoeg ware, moeten wij er nog bijvoegen, dat Ruslands Autokraat, tegenover Frankrijk, zich de bescherming over de Grieken toeëigende; want noemen de Roomschen zich Katholiek, de Grieken houden zich uitsluitend voor Regtzinnigen.
De beweging der oorlogen in de eerste vijftien jaren dezer eeuw hadden Frankrijk belet zich te Jeruzalem voor de Latijnen te doen gelden, doch na de Restauratie kwamen lodewijk de Achttiende en alexander overeen om de noodige stappen te doen, ten einde den hatelijken strijd tusschen Grieken en Latijnen tot eene vreedzame beslissing te brengen, en de regten van beide voor de toekomst te bepalen. Er werd te

{==500==} {>>pagina-aanduiding<<}
Parijs, te Petersburg en te Konstantinopel onderhandeld; afgevaardigden van Frankrijk en Rusland gingen naar Jeruzalem, om op de plaats-zelve de noodige schikkingen te treffen. Maar de revolutionaire beweging in vele landen van Europa, de Grieksche opstand, vooral de slag van Navarino en de daarop gevolgde Russisch-Turksche oorlog verijdelden dit ordelievend pogen, en de onzekerheid bleef bestaan met den twist. Zoo werd de zaak slepende gehouden, tot dat zij in 't vorig jaar met groote levendigheid ter sprake kwam, en de Porte tusschen Frankrijk, dat niet minder eischt dan het volle bezit der voorregten welke de Latijnen in vorige eeuwen bezeten hebben; en Rusland, dat zich tegen elke terugzetting der Grieken verzet, in eene zorgvolle verwikkeling is geplaatst, waarbij misschien alleen het zwaard van damocles, dat sedert den tijd van katharina haar boven 't hoofd hangt, ontknooping en beslissing zal geven.
Onze lezers mogen ons dezen historischen uitstap vergeven, wij houden ons van hunne goedheid verzekerd, en keeren nog een oogenblik tot het werk van van senden terug, om eene wandeling te maken in den omtrek van Jeruzalem en op den Olijfberg uit te rusten. ‘Hoewel zijn schoon olijvenkleed grootendeels verloren hebbende, verheft hij nog fier zijne kruin hoog boven Juda's bergen. Nog biedt hij van zijne hoogte in de heldere sfeer het meest prachtige vergezigt aan. Majestueus vertoont zich nog aan de oostzijde, daar de bergverheffing van de Over-Jordaansche hooge vlakten, - heerlijk blinkt nog de waterspiegel van de Doode Zee. In den tooverkring der morgen- en avondverlichting schijnen die bergen als op een afstand van slechts drie of vier uren te leggen, terwijl de lijn minstens tien uren is. Ten Zuiden ziet men eenen afgeknotten kegel, den Frankenberg, het klooster Elia dragende op zijne hoogte, en de bergen van Juda. Ten Noorden ziet men Rama, hoog met zijne ruïnen in de lucht hangende, en Samaria's kruinen. Aan de voeten ligt de stad, zich uitbreidende aan de afhellingen van hare oude bergen.’
In eene leerrede, die wij liefst eene redevoering zouden noemen, schetst van senden ons op zijne wijze riviertooneelen van het Oosten.
Wij eindigen ons verslag met te gewagen van des Schrijvers dankrede te Zwolle uitgesproken. Zij heeft ons diep getroffen.

{==501==} {>>pagina-aanduiding<<}
Zijne laatste bede: ‘God daar boven, die ons weder aan elkander hebt teruggegeven, neem aan onze offers van dank en heilig ons zamenzijn nog vele lange jaren!’ is niet hier vervuld. Maar zoo wij hopen in een beter land waar hij nog ruimer dankstof zal gevonden hebben.
Moge de zoon, die den jaardag van 't sterven zijns vaders, door de uitgave van dit deel heiligde, ruimen zegen op dezen arbeid inoogsten!

h.
j.h.s.

Het Engelsch Bestuur in Oost-Indië vergeleken met het Nederlandsche. Te 's Gravenhage, bij K. Fuhri. 1853. In gr. 8vo. VI en 42 bl. f :-40.

Het is voorwaar geen geringe taak voor een Nederlander zijnen landgenooten eene schets te willen leveren van het Britsch Bestuur in Indië. Het een of ander geschrift daarbij tot grondslag aan te nemen, zoo als de opsteller van dit werkje gedaan heeft, is niet genoeg: er behoort méér toe. De Schrijver der brochure heeft gebruik gemaakt van Sir george campbell's Modern India, a sketch of civil government, to which is prefixed some account of the natives and native institutions; maar heeft hij wel onderzocht of campbell zich op een onafhankelijk standpunt heeft bevonden; en of hij het Britsch Bestuur in zijn geheelen omvang heeft gekend, en met kalmte gadegeslagen en met juistheid beoordeeld? - Als de Schrijver dat niet heeft gedaan, of daartoe niet volkomen in staat is geweest, door gebrek aan bekendheid met het gehééle raderwerk des Britsch-Indischen Bestuurs; dan is hij niet zeker geen leidsman gekozen te hebben, die hem op een dwaalweg voert; dan heeft zijne beschouwing van het Britsch Bestuur in Indië geen aanspraak op vertrouwen; dan kan zijne vergelijking van dát tegen het Nederlandsch Bestuur in Indië, niet anders dan gebrekkig zijn.
Wij gelooven deze vragen en twijfelingen niet ten onregte in het midden te brengen, dewijl de Schrijver toont niet genoegzaam bekend te zijn met de voornaamste takken van het Britsch Bestuur in Indie, om het geschrift van campbell aan te vullen waar het aanvulling behoeft. Immers bij de ver-
{==502==} {>>pagina-aanduiding<<}
gelijking met het Nederlandsch Bestuur moet noodwendig daaraan onregt geschieden, wanneer men zich houdt aan de schets van een Schrijver, die de schaduwzijden van zijn onderwerp, met of zonder opzet, ten deele heeft verzwegen. Wij zullen trachten onze meening met een paar voorbeelden duidelijk te maken.
De Engelsche O.I. Compagnie mag geen handel drijven; maar zij doet toch in onderscheidene districten eene gedwongen cultuur uitoefenen, en wel van de papaver. Door eene zekere fictie worden de Zemindaars als eigenaren van den grond beschouwd, zoo als dat ook blijkt uit de brochure. De landbouwer hangt dáárdoor geheel van den Zemindaar af, die hem zóó veel land met de heulplant laat bebouwen, dat hem naauwelijks genoegzame ruimte overblijft tot den bouw van rijst, om zich en de zijnen armelijk te voeden. Slaagt de rijstbouw niet in álle opzigten vóórdeelig, dan lijdt de landbouwer reeds gebrek; maar is de rijst-opbrengst schaars, dan ontstaat er hongersnood. De landbouwers verlaten dan met hunne gezinnen de ellendige woningen en trekken naar de steden, maar menigeen komt dáár om 't leven, of reeds eer de steden worden bereikt; menigeen, van uitputting op den weg nedergezonken, valt ook aan jakhalzen, tijgers of ander verscheurend gedierte ten prooi, eer nog de honger hem met den dood bedreigt. - Hoe meer opium de Zemindaar aan de over hem gestelde ambtenaren levert, des te meer maakt hij zich bij zijne Engelsche meesters bemind, en des te beter wordt hij beloond. De arme landman is niet veel meer dan slaaf. - Van tijd tot tijd worden, van wege de O.I. Compagnie, verkoopingen van opium gehouden, de regten van uitvoer worden daar dadelijk bij gerekend, en de Aflevering geschiedt eerst bij 't aan boord bezorgen. - In China wordt die opium verkocht. De winsten van de O.I. Compagnie zijn hoogst aanzienlijk, en ook hij die 't den Chinees opdwingt, wint binnen weinige jaren eene kolossale fortuin; maar de landbouwers die 't vergif moeten teelen lijden armoed en velen hunner sterven den dood des hongers.
Het regtswezen levert een tweede voorbeeld. - De arme inlander kan geen regt krijgen. Hij woont op grooten afstand van den regter, wordt bij dezen niet toegelaten zonder een rijke fooi, en krijgt geen aandachtig gehoor wanneer hij

{==503==} {>>pagina-aanduiding<<}
hem niet de hand kan vullen. - Valsche getuigen zijn voor eenige stukken gelds te koop. - De regters staan dan ook in geene achting en worden openlijk in de dagbladen van allerlei ongeregeldheden beschuldigd. - Niet alleen de Gouverneur-Generaal, ook de Gouverneurs van de Presidentschappen zetten naar willekeur de regters af, zoo als nog onlangs de Gouverneur van Bombay Lord falkland, aan de twee oudste regters van het Hoog-Geregtshof van het Presidentschap hunne posten ontnam.
Zou dat alles niet tot de schaduwzijde van het Britsch Bestuur in Indië behooren? Als deze en andere zulke trekken op de Britsche schilderij vergeten worden, doet men dan bij de vergelijking niet grootelijks onregt aan het Nederlandsch Bestuur? Bovendien bedenke men hoe groot de omwenteling moet zijn geweest, en hoe vele duizenden als slagtoffers zij moet hebben gemaakt in Bengalen en op de kust van Koromandel, daar die landstreken nog op het einde der vorige eeuw niet alleen in eigen behoefte aan katoenen lijnwaden voorzagen, maar ze ook op de Europesche markt met voordeel konden afzetten - maar in 1851 bedroeg de invoer van Britsche katoenen stoffen te Calcutta ongeveer vijftig millioen guldens.
Wij hebben nog eene andere aanmerking op dit geschrift. Er ontbreekt op vele plaatsen eene behoorlijke ontwikkeling en uiteenzetting, zoodat de voorstelling niet overal duidelijk en helder is. Eigenlijk bestaat het uit drie deelen. I. De uiteenzetting van het Engelsch Bestuur in Indië, ingevolge campbells Modern India: van bl. 1-20. II. Vergelijking met het Nederlandsch Bestuur in Indië: van bl. 20-32; en III. De handelingen over het nieuwe Charter der O.I. Compagnie, en de wijzigingen in het regeringsbeleid, in het Lagerhuis van het Britsch Parlement aangevangen, op den 19den April l.l.: van bl. 32 tot aan het einde. - De redevoering door Sir charles wood, in het Lagerhuis op den 3den Junij uitgesproken en de daarop gevolgde en verder te houdene discussiën, zullen den Schrijver der Vergelijking, welligt stof kunnen leveren voor een vervolg, in verband met een nieuw Reglement op het beleid der Regering in Nederlandsch-Indië.
Het heeft ons leed gedaan aanmerkingen te moeten maken; maar wij vleijen ons dat de Schrijver 't ons ten goede zal duiden, dewijl bij omtrent het Regerings-Reglement voor Neêrl-
{==504==} {>>pagina-aanduiding<<}
Indië, omtrent het Cultuurstelsel, en omtrent de behandeling van den Javaan, met juistheid oordeelt. Hij behoort niet tot de Utopisten, die het bestaande wenschen neder te werpen, ter wille van onuitvoerbare theoriën, die weldra op het verlies van geheel Java zouden komen te staan.
In het eerste gedeelte beweert campbell, dat de verdragen met de Vorsten van Nepaul, Oude enz. gesloten, niet verder verbinden dan het Brisch Gouvernement goedvindt. Ook erkent hij, dat de bepalingen dier overeenkomsten niet worden nagekomen. ‘Het moet worden erkent’ - zegt c. - ‘dat wij bij onze tusschenkomst in de inwendige belangen der verschillende Staten, in de praktijk, de letter der oorspronkelijke overeenkomsten, ver overschrijden. Inderdaad, behalve in de latere sclukkingen, verkregen wij zelden, bij een bepaald verdrag, het regt tot eenige tusschenkomst, en zeer dikwijls, vooral ten aanzien van alle Staten van Midden-Indië, werd er bepaald, dat de vorsten onbeperkte gezagvoerders over hunne onderdanen zouden zijn, en dat het Brisch Bestuur nooit zon worden ingevoerd. - De drang van een zamenloop van omstandigheden noopte ons tusschen beiden te treden, tot dat de verjaring is opgekomen en de praktijk heeft gewettigd.’
Wat zal men zeggen van zulk eene schending der verdragen, en over de wijze hoe de erkentenis dier wederregtelijke handelingen geschiedt?
Opmerkelijk is hetgeen gezegd wordt over de vrijheid der drukpers in Britsch Indië. ‘Sir charles metcalfe’ - heet het op bladz. 4 - ‘heeft op eigen gezag, terwijl hij enkel tijdelijk, en bij toeval Gouverneur-Generaal was, en wel wist, dat zijne handeling niet alleen hoogere goedkeuring noodig had, maar ook dat zij streed met de inzigten van het bestuur in het moederland, de drukpers van alle banden ontslagen, zonder daarbij eenige voorziening te maken tegen schotschriften, oproerige geschriften of eenig ander misdrijf.
Het is zeker dat de Indische drukpers onbeschaamd is geworden boven alle denkbeelden, uiterst leugenachtig en lasterlijk, en dat zij alleen te verduren is, omdat de meeste dagbladen zich zelven alle vertrouwen onwaardig en verachtelijk gemaakt hebben.’
Hierbij behoort ook nog wat voorkomt op bl. 15. ‘De regering wacht zich wel, openlijk van de inzigten en maatre-
{==505==} {>>pagina-aanduiding<<}
gelen van het bestuur kennis te geven, hetgeen noodwendig strekken moet, om de werking van de drukpers weinig beteekenend te maken.’
Wie zal, na dit gelezen te hebben, ter goeder trouw, de vrijheid der drukpers op Java, als heilzaam aanbevelen? De bevolking van dat eiland is daartoe nog niet rijp. Bovendien is de verspreiding op Java van dagbladen en vlugschriften in Nederland uitgegeven, ofschoon van nadeelige strekking, niet van zoo uitgebreide werking, als geschriften die op Java-zelf het licht zouden zien.
Evenmin als de goede trouw van campbell, blijkbaar is, waar hij het schenden der tractaten toejuicht, evenmin verdient zijne raadgeving aanbeveling (bl. 6, 7, 10 en 11), waar hij, tot vermindering van den ongunstigen toestand der Indische kas, de pensioenen en subsidiën, aan Indische vorsten bij verdragen toegestaan, wil opgeheven hebben. ‘Zij kunnen’ - beweert c. - ‘daarop geene regtmatige aanspraak doen gelden, en zij genieten thans aanmerkelijke bijdragen uit 's lands kas, zonder daarvoor eenige dienst te bewijzen.’ - De redeneringen van den Schrijver van ‘Modern India’ zijn niet overal aan de waarheid getrouw, en de feiten worden er wel eens door verminkt, want hij verzwijgt dat de aanspraken der vorsten op pensioen niet zelden voortspruiten uit overeenkomsten, waarbij de Engelschen het geheele beheer der landen hebben op zich genomen, dewijl de vorsten niet bij magte waren, van hunne onderdanen, zoo groote sommen af te persen, als de Engelschen, onder den naam van oorlogscontributiën of onderhoud der Britsche hulptroepen vorderden.
Op bladz. 15 leest men: ‘Bengalen heeft eene bevolking van een millioen, op een grondgebied van 3200 □ mijlen; de noordwestelijke provinciën eene bevolking van 730,000 zielen, op een grondgebied van 2300 □ mijlen; Madras eene bevolking van 800,000 zielen, op eene oppervlakte van 6500 □ mijlen; Bombay eene bevolking van 600,000 zielen, op eene oppervlakte van 4200 □ mijlen.’ - Dit zal dan zijn: behalve de Staten, die onder Britsche bescherming staan of onafhankelijk heeten, want met dezen berekent men in alles eene bevolking van 150,000,000 zielen.
‘Het is moeijelijk’ - lezen wij op bl. 16 - ‘het belastingstelsel in deszelfs geheelen omvang voor te stellen, zonder

{==506==} {>>pagina-aanduiding<<}
in te vele bijzonderheden te treden. Het stelsel der landrente speelt daarbij de hoofdrol, en het is opmerkelijk, hoe men tot deszelfs vestiging gekomen is, b.v. in het district van Bengalen.’ [In de andere gedeelten is het belastingstelsel minder bekend, en denkelijk nog gebrekkiger.] - (Bl. 17.) ‘Zoo werden de Zemindaars, die eigenlijk bekleed waren met een deel der regten van de regering op den grond, eigenaren van den grond.’ - ‘Het is natuurlijk, dat deze beschikking den toestand der landbouwers zeer verergerd heeft, want zij zijn daardoor in de magt van den Zemindaar gekomen, die het uiterste van hen afvordert.’
Op bladz. 18 blijkt, uit de aldaar voorkomende opgaven, dat de O.I. Compagnie van de belasting op het zout trekt 2,703,752 £st., of drie-honderd-vier-en-twintig ton gouds; - van de opium ongeveer 3½ millioen £st., of vier-honderdtwintig ton gouds: te zamen nagenoeg f 74,500,000.
In de vergelijking, welke de brochure geeft, wordt gewag gemaakt van de behandeling welke de inlander op Java ontmoet, en van de hulp die deze van de regterlijke magt heeft te wachten; maar de Nederlandsche Schrijver heeft daarbij niet genoeg in het oog gehouden, dat de inlander, meestal door zijne landgenooten, en overeenkomstig den Koran, vereenigt met de adats (oude overleveringen of gewettigde gebruiken), wordt beregt; vooral waar het civiele vorderingen of gewone en geringe misdaden geldt.
Wij meenen wèl te doen met hier over te nemen eene passage van bl. 24, betreffende de bewering der Engelschen, ‘dat het moederland enkel regt heeft uit de koloniën de middelen te ontleenen die tot bekostiging van het bestuur worden gevorderd.’ - ‘Het regt van Nederland op de Oost-Indische bezittingen steunt, even als dat van Engeland, op de verovering en is vastgesteld door de verdragen, die met de inlandsche vorsten werden gesloten, bij welke zij hun gebied afstonden, of zich, onder zekere voorwaarde, aan het Nederlandsch gezag onderwierpen. De Nederlandsche gezagvoerders, aldus in de regten der oorspronkelijke getreden, zijn geregtigd tot de uitoefening derzelve, onder inachtneming der voorwaarden, die zij aangenomen hebben. Zij hebben zich hiervan bediend om een stelsel van cultuur in te voeren, waarbij van de ingezetenen niet meer gevorderd werd dan waartoe

{==507==} {>>pagina-aanduiding<<}
zij, volgens 's lands gewoonten, aan hunne overheid verbonden waren, en hierin kan dus geen grond van beklag over onregtvaardige behandeling gelegen zijn. Deze grond van bezwaar kan des te minder gelden, indien men erkennen moet, dat dit stelsel de strekking heeft om de veerkracht der natie op te wekken, en aan haar, evenzeer, als aan de regering, voordeelen te bezorgen. Wanneer men dit opmerkt, behoort men minder gewigt te hechten aan de bedenking, welke geopperd is, dat de Nederlandsche regering verpligt was de voordeelen, die zij uit het stelsel van cultuur inoogstte, ten gunste van Java aan te leggen en te besteden. Het kan hier niet in aanmerking komen, dat de rente van de leening, welke ten behoeve dier bezitting werd aangegaan, ten hunnen laste wordt gebragt, en wanneer wij bovendien nog eene voordeelige uitkomst genieten, kunnen wij niet vergeten, dat het land eene schuld van meer dan 100 millioenen van de Oostindische Compagnie overnam, om in het bezit van die gewesten te geraken. - Is Engeland, mogen wij vragen, zoo vrijgevig ten aanzien van zijne Oost-Indische Bezittingen, dat het zich geene voordeelen ten koste derzelve heeft voorbehouden? Het antwoord is voor dat land niet gunstig.’
Hiermede gelooven wij meer dan voldoende te hebben aangetoond hoe belangrijk deze brochure is, en hoe veel stof zij levert tot nadenken. Zij die, tot hiertoe, ter goeder trouw, gedwaald hebben, zullen er uit kunnen ervaren, dat het, door sommigen zoo hoog geprezen Engelsch Koloniaal Bestuur, er verre van af is, de loftuitingen te verdienen, daaraan zoo ruimschoots en onregtmatig, te onzen nadeele, toegezwaaid. Dit boekske is derhalve der lezing en behartiging overwaardig.
l.




Zijner Majesteits Zeemagt voor Antwerpen. 1830-1832. Door  J.C. Koopman,Vice-Admiraal, Lid van het Hoog-Militair-Geregtshof. Opgedragen aan zijne wapenbroeders. Uitgegeven ten voordeele van het nieuw op te rigten Zeemans-huis te Amsterdam. Te Utrecht, bij C. Bielevelt. 1853. In gr. 8vo. 10 en 200 bl. f 1-80.

De gevoelens die ons vervullen bij 't herdenken der gebeur-
{==508==} {>>pagina-aanduiding<<}
tenissen van 1830-1832 kunnen niet aangenaam zijn. In die jaren toch werd het oude Vaderland door de bekrompen en trouwelooze Staatkunde der groote Mogendheden van Europa, aan den willekeur van een naburig Rijk opgeofferd, en niet alleen verlaten, maar zelfs in zijne handelingen tegenover oproer en verraad belemmerd en ten slotte, met verlies van behaalde zegepralen, gestuit. Toch geeft dat tijdvak ook veelvuldige stoffe tot bemoediging: aan den eenen kant door de kalme doch vaste houding der natie; aan den anderen kant door de heldhaftigheid van leger en vloot, altijd en overal gebleken, waar het den Nederlander vergund werd de geledene verongelijkingen, zoo al niet bloedig te wreken, althans niet onvergolden te laten.
Eene belangrijke bijdrage tot de geschiedenis van dat tijdvak heeft onze wakkere Vice-Admiraal koopman geleverd in deze brochure, betreffende het aandeel dat Nederlands Zeemagt voor Antwerpen gehad heeft in het bedwingen van het Antwerpsche graauw, en in de verdediging der Citadel tegen de Fransche wapenen; zij werd opgemaakt uit zijne dagelijksche aanteekeningen, rapporten en andere stukken, en is opgedragen aan hen, die destijds met hem, van de ‘zelfverloochening van den krijgsman’, een zoo schitterend bewijs hebben geleverd. Ook deze brochure toont hoe de belegering van Antwerpens Citadel voor elken onpartijdigen beschouwer een vlek heeft geworpen op de geschiedenis der regering van Koning leopold, en van den later zelf onttroonden Koning louis philippe. Of al door het verloop van twintig jaren, die gebeurtenissen nu kalmer kunnen worden beoordeeld - ook de uitspraak zelfs van den versten naneef over die beide regeringen zal, in zoo verre, niet anders kunnen bevatten dan afkeuring en veroordeeling.
Hoe de Nederlandsche vlotelingen last leden van het Antwerpsch gemeen zie men, onder anderen, uit het volgende, op bl. 33. ‘Overeenkomstig den bestaanden wapenstilstand woei van mijn smaldeel de witte of parlementaire vlag. Die vlag werd echter, helaas! door de opstandelingen grof beleedigd. Zóó was op den 19 December 1830 door een hevige stormvlaag mijn onderhebbende bodem de komeet tot bijna tegen de kade der stad gedreven, toen eene juichend toegesnelde, losbandige menigte, met helsche vreugde in het hart zich gereed hield om, indien het vaartuig tegen den wal mogt ge-
{==509==} {>>pagina-aanduiding<<}
raken, op hetzelve te springen en ons te overweldigen. Een mijner officieren, de brave Luitenant der 1e klasse voigt, stelde mij voor, en verklaarde zich bereid, met eene brandende lont, plaats te nemen, vóór de wélgevulde kruidkamer om, indien het gespuis aan boord mogt komen, op mijne eerste order, den brand in het kruid te steken, en den bodem in de lucht te laten springen. Een kort maar krachtig woord van goedkeuring - een hartelijke handdruk aan den wélberaden zeeman - het overreiken van den sleutel mijner cassette, waarin ik dien der kruidkamer bewaarde, - 't was het werk van één oogwenk. Ik gaf toeroepender wijze aan den Generaal van der smissen, dien ik op de kade onderscheidde, kennis van ons voornemen, dat zich niet alleen tot eene bedreiging bepalen, maar heilig (zoo mogelijk met redding van het volk) in werkelijkheid overgaan zoude, indien men het ondernam ons aan te randen. Het moest eene onberekenbare schade aan de stad zelve hebben toegebragt. De voorraad buskruid, die zich aan boord bevond was aanzienlijk. Gelukkig bedaarde de stormvlaag, en kwam ik met de komeet weder op stroom.
Die trek van onverschrokkenheid van den bij mij immer hooggeachten, nu overleden voigt, mogt niet onvermeld blijven; vooral niet omdat het onmiddellijk gevolg van het gebeurde was, dat alle de onder mijne bevelen dienende officieren zich plegtig verbonden om zoo het eenmaal gebeuren mogt, dat één hunner, op eene dusdanige wijze, door het gepeupel werd aangerand en moest onderdoen, de voorkeur te geven aan een' wissen dood boven eene smadelijke behandeling, en nooit te zullen dulden, dat de geringste inbreuk gemaakt werd op Neérlands roem of de eer der vlag.
Door mijne, als Chef van den staf, onderhouden correspondentie met den vijandelijken Generaal van der smissen te Antwerpen, en uit mijne rapporten aan het Departement van Marine, was men van het voornemen der kommanderende officieren niet onkundig gebleven. Op verlangen der kommandanten werd, met dát oogmerk, aan ieder hunner, zelfs meerder buskruid verstrekt. Eenigen tijd daarna (den 5 Februarij 1831) gaf het heldenfeit van den vereeuwigden van speyk het overtuigendste bewijs, dat een Nederlandsch Zee-officier onwrikbaar is in de verdediging zijner hem toevertrouwde

{==510==} {>>pagina-aanduiding<<}
vlag, en zijn gegeven woord, tot elken prijs, weet gestand te doen.’
Men ziet hieruit hoe veel mannen tot de heldhaftigste zelfopoffering bereid, Nederlands zeemagt, destijds voor Antwerpen telde. Neen, wat twijfelaars of onverschilligen ook mogen beweren, als de nood dringt, toont de Nederlander van zijne groote voorvaderen niet te zijn ontaard. Over het heldenfeit van van speyk, zie men verder bl. 44 en eenige volgende.
Hoe, in weerwil van den wapenstilstand, het status quo door de Belgen werd geschonden, die onderscheidene sterkten langs de rivier wapenden, en daardoor bij magte geraakten om het op- en afvaren der Nederlandsche vaartuigen geheel te beletten, staat op bl. 54 opgeteekend. De Heer k. vervolgt aldus: ‘Meermalen en vóór het gevaar zoo hoog gestegen was, drong ik, met hoogen ernst, aan, op het nemen van krachtdadige maatregelen, daartoe uitgebreide vertoogen en voorslagen aan de boven mij gestelde autoriteiten indienende. Het vertrouwen dat men stelde in de orangistische combinatie, leidde echter de regering, door allerlei drogredenen, ja valsche rapporten enz. tot de hoop dat alles wat er gebeurde, wel met de herstelling van het wettig gezag zoude eindigen.’
Van de inundatie bewerkstelligd in den nacht tusschen 5 en 6 Augustus 1831 verneemt de lezer de bijzonderheden op bl. 62. ‘Door die inundatie’ - heet het voorts - ‘kon men nu, langs den waterweg, de gemeenschap tusschen de citadel en de vloot met het vaderland, volkomen hersteld achten. De zoo geduchte werken des vijands ter afsnijding, gedurende den wapenstilstand opgeworpen en bewapend, waren nutteloos geworden. Het Vlaamsche Hoofd met de bijliggende forten - die zoo gewigtige steunpunten voor de citadel - waren door de inundatie volkomen tegen iederen aanval van de landzijde beveiligd.’ - Bij gebrek van eene kaart, van Antwerpen en de wederzijdsche positiën, bij dit werk, kunnen wij niet nazien of de gemelde inundatie dezelfde is, die destijds door eenige zaakkundigen werd bedoeld, om haar dienstbaar te maken tot eene verandering van den loop der Schelde, door welke Antwerpen van dien waterweg had kunnen worden beroofd. Koning willem I moet dat voorstel hebben verworpen.
Met aandoening en verontwaardiging leest men hoe, na dat

{==511==} {>>pagina-aanduiding<<}
op den 5den Augustus 1831 de Nederlandsche flotille en de citadel getoond hadden wat men tegen de oproerige stad vermogt, de Generaal chassé op den 6den Augustus zich door den Franschen Generaal belliard heeft laten verschalken. De Opperbevelhebber had het in zijne magt Antwerpen door de muiters te doen ontruimen en die stad weder onder 's Konings gehoorzaamheid te brengen; doch helaas! hij sloot een wapenstilstand en ‘eene citadel met de omliggende forten en vermogende steunpunten; eene bezetting van vijf duizend wèlgewapende manschappen; eene goed toegeruste scheepsmagt - alles van strijdlust blakende - werden, schier onmiddellijk na het behalen van belangrijke voordeelen, door de redenen [redeneringen] van den Generaal belliard, buiten gevecht gebragt!’ De vijandelijkheden werden op dit punt gestaakt, en de bezetting van Antwerpen tot 's vijands beschikking gesteld (drie à vier duizend man), terwijl op hetzelfde oogenblik de Prins-Veldmaarschalk een inval in België deed! Hoe geheel anders had de uitkomst kunnen zijn, wanneer de Generaal chassé in plaats van naar den sirenenzang van belliard te luisteren, Antwerpen had bemagtigd! Welken invloed had ook die vermeestering niet kunnen hebben op den uitslag van den tiendaagschen veldtogt!
De Derde Afdeeling behandelt de gebeurtenissen van November 1832 tot Junij 1833, en hoe, ‘naar aanleiding der beruchte overeenkomst, tusschen Frankrijk en Engeland, gesloten, den 15 November 1832 het Fransche noorderleger, onder aanvoering van den Maarschalk Graaf gérard, over Belgisch grondgebied’, oprukte om de citadel van Antwerpen, uit de handen van den wettigen Souverein te rukken en in handen der muitelingen te leveren.
Vele waren de beproevingen, waaraan de bezetting der citadel zich met kalme en trouwe pligtsbetrachting onderwierp, terwijl de manschappen ‘een ontzettend bombardement’ hadden door te staan. ‘De plaatsen, die men vroeger bomvrij achtte, waren zulks thans niet meer; en de troepen in naauwe poternes en gangen opeengedrongen, vonden naauwelijks eene zitplaats, veel minder ruimte tot liggen.’ Het deed ons groot genoegen te dezer plaatse (bl. 106) een paar woorden te vinden, tot lof van den onlangs overleden Generaal j. voet, wiens onkreukbare braafheid en eerlijkheid evenzeer als zijne

{==512==} {>>pagina-aanduiding<<}
getrouwe pligtsbetrachting velen ten voorbeeld konden strekken. Wij lezen daar: ‘Die hoofdofficier, altijd even onverschrokken, altijd even bedaard, had onbedenkelijk veel invloed op de troepen. Zijn voorbeeld hield velen staande. Hij trotseerde, met waren heldenmoed, de grootste gevaren. Bekend is zijn toenaam: de bomvrije majoor.’
De Citadel ten laatste geheel in puin geschoten zijnde, moest de verdediging ophouden. Hetgeen over de kapitulatie is voorgevallen, leze men op bl. 112 en volgg. Wij zien dat de Kapitein ter zee koopman aan den Maarschalk gérard verklaard wilde hebben: ‘dat wij bereid waren de Citadel te verlaten, en die aan hem over te geven.’ Er werd echter aan den Franschen Generaal voorgesteld: ‘eervolle aftogt der bezetting van de Citadel en vrije aftogt voor de scheepsmagt.’ Geheel anders echter was de eisch van den Maarschalk gérard. Wijl daarbij geëischt werd ‘overgave der flotille’, verlangde de Heer k., als Kommandant der scheepsmagt, geheel aan zich-zelven te worden overgelaten. Het gevolg was, dat een additioneel artikel der kapitulatie de woorden inhield: ‘De flotille van twaalf kanoneerbooten, onder de bevelen van den Heer Kolonel koopman, is niet in deze kapitulatie begrepen.’ De flotille werd niet overgegeven, maar in den grond gehakt, en de spijt der Franschen en Belgen deswege, deed hen op de laaghartigste wijze wraak nemen aan gevangene en gekwetste manschappen en officieren. Met belangstelling leest men dit alles in de laatste bladzijden der Memorie.
Een aantal brieven en rapporten zijn van bl. 145-192, achter dit geschrift gevoegd. Wij brengen den Vice-Admiraal koopman opregten dank toe voor zijne belangrijke bijdrage tot aanvulling der gebeurtenissen van een tijdvak, zoo gewigtig voor den Nederlandschen Staat. Ten eeuwigen dage zal Antwerpens vijfhoek voor de onpartijdige geschiedenis een eerzuil blijven van Nederlandsche trouw en heldhaftigheid, maar een schandzuil van de lafhartige staatkunde aan welke Nederland toen is opgeofferd.
l.

Frederikstad aan de Eider en hare Hollandsche gemeente. Historische mededeelingen omtrent beider stichting, door Dr.  Joannes Tideman,Predikant te Rotterdam. Met platen. Uitgegeven

{==513==} {>>pagina-aanduiding<<}
ten voordeele van den herbouw der verwoeste kerk der gemeente. Te Rotterdam, bij van der Meer en Verbruggen. 1852. In gr. 8vo. 54 bl. f 1-25.

Niet alleen den leden van tidemans broederschap, maar ook bij vele anderen zal dit wèlgeschreven stukje welkom zijn; terwijl de hooge prijs door het doel der uitgave wordt geregtvaardigd. Vóór een twintigtal jaren had die stad eene negatieve bekendheid; want maandelijks verscheen haar naam in de Boekzaal op de lijst der vacante gemeenten. De krijg van opgewonden onzinnigheid, door de Duitschers tegen de onverschrokken Denen gevoerd, heeft deze stad tot een voorwerp van mededoogen gemaakt. Tideman heeft wèlgedaan met hare stichting zoo uitvoerig te beschrijven; de geschiedenis van het noodlottig bombardement doet hij beknoptelijk af. Ook een drietal Bijlagen heeft hij er nevens gevoegd. Het boekje is daarenboven aantrekkelijk, niet alleen door een zestal wèluitgevoerde platen maar ook door de wijze van uitgave. 't Is eene gave der liefde, toegewijd aan zijnen jubelvierenden Ambtsbroeder van teutem. - Wèl moet het der gemeente gaan, waar de Evangeliebedienaren elkander niet slechts als collegaas eerbiedigen, maar ook als broeders beminnen.






Voorname Kasteelen in Nederland. Voor jonge lieden bewerkt door Mr. j. van lennep en  W.J. Hofdijk.Met platen en kaarten. 4e-8ste Aftev. Te Amsterdam, bij G.W. Tielkemeijer. 185⅔. In gr. 8vo. 125 bl. f :-60 per Aflevering.

Wij hebben in den vorigen Jaargang, op bl. 695, van de Eerste Afleveringen reeds verslag gedaan. Nu hebben wij met hetzelfde genoegen de beschrijving der kasteelen Arckel, Westhoven, Haemstede, Aldegonde, van Heusden en te Gemert gelezen. Wij durven 't er voor houden, dat niemand der inteekenaren zich beklagen zal. De afbeeldingen zijn fraai uitgevoerd. De tekst is onderhoudend. Men wordt bekend met de oude en meest roemrijke geslachten van ons Vaderland, met hunne bedrijven en lotgevallen. 't Is niet slechts een geschiedenis van steen, maar ook en voornamelijk van 't leven in de middeleeuwen: woelig genoeg; al te bedrijvig om bij 't

{==514==} {>>pagina-aanduiding<<}
licht, den vrede en den gevestigden burgerzin onzer prozaïsche dagen, waarin de ondernemingen grooter dan de menschen zijn, teruggewenscht te worden.
De ernst der geschiedenis wordt nu en dan afgewisseld door eene legende, of een lied, dat ons de oude meistreelen voor den geest voert. De liefhebbers van de geschiedenis der middeleeuwsche gewijde ridder-orden vinden hier, bij de beschouwingen van het kasteel te Gemert en Westhoven, stof tot nadenken over de Duitsche Ridders, ook Kruisheeren, Teutonisten genoemd, die aldaar eene Kommanderij bezaten, en de beroemde en beruchte Tempelieren, wier hoofdgebouw de Tempel te Parijs, terwijl wij dit schrijven, verkocht is. Wij ontmoeten ze op het kasteel van Westhoven. Zij worden door den auteur hier alleen in hunne lichtzijde misschien ál te gunstig voorgesteld. Hoezeer wij ons niet geroepen gevoelen de rede te beoordeelen die tot hunne wreede opheffing of liever uitroeijing heeft geleid, kunnen wij toch, bij al de bewondering die hunne dapperheid toekomt, hun gedrag in Palestina niet loven.
Als eene proef hoe de adellijke heeren in dien vromen tijd aan de uitspraak der geestelijkheid gehoor gaven leze men op bl. 122.
‘De collatie van de kerk te Schoonderwoerd kwam hem (otto van Arkel) toe, en zoo gebeurde het, dat hij in de aldaar bestaande vacature door de aanstelling eens Priesters voorzien had. Maar de Proost van de abdij van Sinte Marye te Utrecht, insgelijks aanspraak op die collatie makende, zond er een ander Priester heen. Otto, hierover vertoornd, schrijft aan den Proost een heftigen brief, en verbiedt hem zich met de zaak te moeijen. De Proost beantwoordt zulks, door niet alleen den Priester, dien otto had aangesteld, maar ook otto zelven in den ban te doen. Otto wederom laat al wie met een banbrief in zijn land komt, vatten, in een zak binden, en verdrinken. De Proost doet arkel dagen voor 't Geestelijk Hof; otto overvalt den Proost te Vianen in de kerk en laat hem doodslaan. De nieuwe Proost zendt nieuwe aanklagers naar Rome; otto laat door nagezonden trouwanten de aanklagers ombrengen. Na dit alles zou men zeker gelooven, dat de toorn der Hooge Geestelijkheid tegen hem ontbranden moest; maar neen; te Rome had arkel een voorspraak in

{==515==} {>>pagina-aanduiding<<}
zijn zwager, den Kardinaal reinier van bar, en deze wist voor hem niet alleen 's Pausen vergiffenis voor de gepleegde manslagen, maar ook de handhaving van ottoos aanspraak op de collatie te verkrijgen.’
Nu en dan worden wij op eene taalkundige opmerking vergast. Heer hugo van arkel ‘had den vreemdklinkenden bijnaam van Boterman bekomen; en toch wane niemand, dat hij daarom van een weeke en kneedbare natuur was. Integendeel noemt hem beka in de Rhytmische kronijk:

En tie beste sire van hant 
Ridder van al Duytsche lant. 

Maar om de ware bedoeling van den bijnaam te kennen, dient men vooraf te weten, dat boter in den grond beteekent: “geklopte melk”, en alzoo boteren synoniem is met kloppen, gelijk ook bot een stoot is, en bot vangen klappen krijgen. De naam van Boterman zal nu, geloof ik, aan elken lezer duidelijk zijn.’
Gelukkig, dat de dagen der kasteelen tot de domeinen der geschiedenis behooren. Thans liggen die trotsche steengevaarten in puin, of zij huisvesten een gezin, dat er de vruchten des overvloeds geniet en het gewoel van de raadzaal of het dompige kantoorvertrek vergeet, of zij openen hunne poorten voor den dichter en schilder, die hunne lotgevallen op het doek of papier brengt, of zij zijn dienstbaar aan de prozaïsche bedrijvigheid onzer eeuw. Men kan dit laatste zien te Gemert. Wanneer ge met eenige liefde voor onze monumentale geschiedenis bezield, den drempel wilt overschrijden; in de hoop daar nog een spoor van verleden dagen aan te treffen, en met het voornemen om in eene oude zaal, waar eene zonnestraal den rij zwart ingelijste, fiere en ernstige gestalten, in hunne witte mantels met zwarte kruisen gehuld, gelukkig spaarzaam verlicht, u te verdiepen in niet altoos onvruchtbare droomen van een nog niet genoeg gekenden tijd - dan raden wij u: ‘bewaar uwe illusiën en treed terug.’
Maar maakt de levendige werkzaamheid eener katoenspinnerij (in onze dagen ontegenzeggelijk van grooter practiesch nut dan een ridderkasteel) een aangenamen indruk op uw gemoed - ga dan het westelijk gedeelte binnen en verheug u bij de overtuiging, dat daar eene minder bevoorregte klasse

{==516==} {>>pagina-aanduiding<<}
door eigen vlijt in haar onderhoud voorziet, en de welvaart van waardige en edeldenkende meesters met haren arbeid ondersteunt.

h.
j.h.s.




Een liefdegift. Losse dichtproeven van  F.F.C. Steinmetz.Uitgegeven ten voordeele der noodlijdenden op Schokland. Te Kampen, bij M.P. Luchten. 1853. In gr. 8vo. 36 bl. f :-40.

Men kan van deze kleine verzameling niet zeggen, dat ze maar proza bevat, op maat en op rijm; want zij is óver-poëtiesch. De Heer s. acht zijn ‘dichtvuurgeest’ (?) het ‘laagst te staan in aller geesten rij (rei)’, en dat verheugt ons, want het doet ons gelooven dat hij wenscht te vorderen, en toegankelijk is voor welgemeenden raad; maar wij voor ons rangschikken zijn aanleg iets hooger. Het is waar, de verzen hier geleverd zijn niet allen gelukt; als ze logiesch worden geanalyzeerd moeten er vrij wat worden uitgeschoten; maar dat is aan de rigting zijner kunstoefening en niet aan zijn aanleg te wijten. Die aanleg is goed en veelbelovend. Met zoo véél gevoel voor 't schoone en groote als hier op menige plaats dóórschemert kan men 't ver brengen; mits men streve naar helderheid en eenvoudigheid in den vorm, en zijn gevoel en verbeelding met verstand beheersche. Doch de jeugdige Zanger schijnt niet veel over de kunst gelezen te hebben, en ook niet gelukkig te zijn geweest in de keus van zijne modellen. Vandaar, dat hij 't verhevene zoekt in lange woordkoppelingen, als: vleugelglipslag, uchtendstondbrand, wijndruivenbloed, wijsheidscheppingskracht, 't mutsaardvlammenklimmen, zaalgenfeestgekriel, zorgenommewoeling, daggodsaangezigten, en dergelijken, meestal onverdedigbaar in zich-zelven, en weinig passende in 't metrum; voorts in vreemde gezegden en woorden; ook in moeijelijke versmaten, voor een gedeelte niet of naauwelijks leesbaar, gelijk die, b.v., van 't Zomeravondschoon. Vandaar ook, dat hij minder zorgt voor naauwkeurigheid in gedachte en bewoording. Wij kunnen onze menigvuldige aanmerkingen niet allen mededeelen; maar laten
één enkel couplet volgen van het reeds genoemde lied:

{==517==} {>>pagina-aanduiding<<}


't Is alles zoo rustig: 
De schepping was moê; 
Haar oog sloot ze toe 
Vermoeid van het lustig 
En vrolijk gelonk; 
Sluimrig zonk 
't In 't west, 
Als vuur op 't lest. 

Bij dien klinkklank mag men vragen: of de sterrenhemel niet óók tot de schepping behoort? - Of de schepping maar één oog had? - Of zij nu blind is, nu het oog dat zij had in 't West is gezonken? - En wat er vuur werd: haar oog of 't West? - Schier elk couplet, in die stukken welke op verhevenheid aanspraak maken, geeft stof tot zulke aanmerkingen. Hier vindt men: een dageraad, die telkens onder gaat; dáár een bosch door de zon niet te verlichten, maar dat hel (helder) wordt door den maneschijn; ginds stralen met tongen, en die met hunne tongen 't blaauw met smaragd beschilderen. Doch wij willen het onderzoek niet voortzetten. Intusschen, een paar andere aanmerkingen zullen we nog maken. In al de coupletten van 't lied Bij den sterrenhemel is de vijfde versregel niet alleen gewrongen, maar geheel overbodig; in 't derde couplet had bij weglating van den vijfden regel, de vierde kunnen zijn: ‘Zonden zoo foltrend.’ - Verschillende malen treft men kondt aan, voor verkondigt; op bl. 11 b.v.: een stond, die een morgen kondt. Dat is niet beter of duidelijker dan wanneer men vreedt voor bevredigt wilde gebruiken, en dus niet schreve: hij bevredigt de vijanden; maar hij vreedt de vijanden. - Welk metrisch gehalte aan de syllaben der namen lilia en zenobia moet gegeven worden, is duister: lilja en zenobia moet men lezen, maar dat kan de bedoeling niet zijn. - In 't Sonnet moet elke quatrain, en ook de sixtain, of, als men deze in tercetten deelt, elke tercet op zich-zelve staan, gelijk dat
ook blijkt aan de regels wit die ze vaneen scheiden; want elke regel wit duidt een lange rust aan, en even zoo moet het ook gelegen zijn met de tercetten in 't algemeen. De Columbus (bl. 13) is dus eigenlijk geen Sonnet, en de meeste afdeelingen van den Moorschen klaagzang zijn dan ook geene tercetten.
De eenvoudiger gedichtjes zijn veel beter geslaagd: Mooi

{==518==} {>>pagina-aanduiding<<}
Nelske; Trouw; de Vensterblik; 't Liedeken; de Bladvulling, en de Spelevaart zijn lieve stukjes en hadden van de kleine fouten die ze nog ontsieren, ligt gezuiverd kunnen worden. De fabel van de Slangenpoel is niet onaardig verdicht, maar onnatuurlijk, omdat igo als immes eigen zoon wordt voorgesteld. Waarom niet haar stiefzoon? Het lyriesch gedicht de Morgen getuigt van smaak en aanleg voor beschrijvende poëzij. Het stukje is schilderachtig wanneer men voor sommige minder gelukkige woorden betere in de plaats stelt; getuige dit couplet:

Het schuwe hert, dat met zijn hinde vlugt, 
Beeft voor 't geblaf van 's jagers felle brakken; 
Hij doet het hout der lage heesters knakken 
Door zijn geweî, hem-zelven 't meest geducht, 
En angstig stijgt de woudduif in de lucht 
Van 't nest gejaagd, door 't kraken van de takken. 

Het strekt den Heer s. tot eer, dat hij getracht heeft iets bij te dragen om 't lot van noodlijdenden te verzachten, en niet minder vereert hem het nederig woord, dat aan zijne dichtproeven voorafgaat. Wij zullen hem de kunstoefening aan- noch afraden, maar indien hij er mede voortgaat bestudeere hij goede werken over de theorie der kunst, en geve niet weder iets ter perse zonder met een ervaren deskundige te hebben geraadpleegd. Wij gelooven, dat het harde oordeel, over zijn werk elders uitgesproken, minder grof zou zijn geweest, als het Zomeravondschoon en de Sonnet II niet in de Liefdegift waren opgenomen. Hoe 't zij, wij meenen in deze aankondiging gesproken te hebben in zijn belang, en wenschen dat 't den jeugdigen kunstoefenaar tot voordeel gedije; opdat hij, voortgaande, zijn doel ‘om eenmaal iets goeds te leveren’ moge bereiken.
w.




Nieuwe Daguerréotypen, door  A. van der Hoop, Juniorszn. Te Schiedam, bij H.A.M. Roelants. 1853. In post 16mo. 86 en XVI bl. f 1-:

Als de lithographie, tegenover den titel, van den geestigen rochussen is, dan félicitéren wij hem met die gelukkige afbeelding van een poëtische-daguerréotypen-maker. Is zij van een ander, dan félicitéren wij hem met een waardigen mede-
{==519==} {>>pagina-aanduiding<<}
dinger. Het plaatje is los, fiksch, geestig, natuurlijk. Zoo zit of ligt inderdaad de verzenmaker, die werken wil zonder geïnspireerd te zijn: hij zit of ligt op of in zijn kanapé of stoel, rookt de eene sigaar na de andere, leêgt het eene glas suikerwater na het andere, terwijl tallooze figuren en carricaturen, situatiën en scènes, gedachten en grillen, in bont gewoel, schaduw- en schimachtig in zijne verbeelding ronddansen, tot er eene is, die de snaren van zijn gevoel doet trillen, en zijne gedachten bepaalt, en den overigen wartroep met een tooverslag verdrijft; of - tot hij, mat en moede, van verveling opspringt en verstrooijing zoekt, in die verstrooidheid, door eene wandeling naar buiten in de vrije natuur, of - ook wel eens naar elders.
De personen en zaken, de pretjes en verdrieten, die men hier gedaguerréotypeerd vindt, zijn: 't doopen en aannemen, de adelborsten en 't vinken, 't potverteeren en 't ijsvermaak, de ongelijke huwelijken en de reizende tooneelspelers, het wedrennen en de jonge jufvrouwen-kostschool, 't jagen, en - waar 't in dit ondermaansche altijd mede eindigt - het: sterven. Eene poëtische toewijding aan de kinderen, de vrome jeugd, de jonge zeelieden, de ballingen die op 't tooneel hun bestaan zoeken, en de liefhebbers en lijders van en bij de overige afbeeldingen, gaat het dozijn nieuwe schetsen van 't leven vooraf. Vóór en tusschen de stukken echter vindt men zesen-dertig witte bladzijden: méér dan een-derde gedeelte van 't bundeltje bestaat uit wit papier, en overbodige titels. Die luxe van schoon papier had wel vermeden kunnen worden. Bij de zestig overige niet compres gedrukte bladzijden betreurden we, niet méér van van der hoop te ontvangen; maar dachten welhaast aan het spreekwoord: ‘wat goed is, is véél.’ Gelijk zijne vroegere daguerréotypen zijn ook deze regt levendig opgevat, frisch van kleuren, verrassend in afwisseling van vernuft en gevoel, vol trekken die tot een lach, en andere trekken die tot weemoed kunnen stemmen. - ‘Verwacht van mij geene zangen die 't hart kneden en de ziel dwingen’ - zegt de Dichter; maar wij verwachten die wel degelijk van hem: hij kan en zal die eenmaal leveren, en geeft er ons nu, hier en daar, een voorsmaak van. De tijd zal komen dat hij moede wordt van schetsen, die, om regt aardig en piquant te zijn, voor de helft uit tegenstellingen moe-
{==520==} {>>pagina-aanduiding<<}
ten bestaan, welke zich niet
altijd aanbieden, maar gezocht moeten worden, en die alzoo, hoe gelukkig de moeijelijkheid der zamenstelling voor den lezer verborgen zij, eene andere soort van inspanning vorderen dan den waren dichter aangenaam is. Een vurige, denkende geest, een bewegelijk gemoed, zoo vatbaar voor afwisselende indrukken, moeten behoefte hebben aan de uitstorting van eigen denkbeelden en gevoelens, en kunnen op den duur geen behagen vinden in deels werktuigelijke aardigheden, die geene uitstorting des gevoels toelaten, maar de kunst vereischen van in halve woorden te spreken, of de meening maar half uit te drukken. Intusschen is de bijval, die de daguerréotypen (zoo als van der hoop ze levert) alom ontmoeten, wèlverdiend, en er is ook in deze nieuwe verzameling geene bladzijde die niet een veelzijdig talent verraadt, door de eigenaardige schoonheid van den naar de onderwerpen afwisselenden stijl. Ook de versificatie is over 't algemeen zeer verdienstelijk; doch hier en daar kon ze beter zijn. Elders heeft men ál 't schoone en aardige van het nieuwe twaalftal reeds in het licht geplaatst. Eene kleine proeve echter mogen we onze lezers niet onthouden, en kiezen daartoe eenige coupletten uit de daguerréotype van een ongelijk huwelijk, die des Dichters geest, stijl, en versificatie 't volkomenst afspiegelen:

Zeven dochters, groot gezin: 
Veel behoeften, klein gewin. 
Op een huw'lijk weinig kans: 
Zonder bruidschat ook geen mans. 
 
Vaders schoolvriend, grijs en oud, 
Wenscht in 't einde zich getrouwd: 
Niet aan 't meisje vraagt hij 't Ja, 
Maar bedaard weg haar Papa. 
 
Idealen, trouw gekweekt, 
Vliên den boezem, die schier breekt. 
En haar droombeeld, en haar held, 
Wijkt voor 't magtwoord: ‘'t Al voor 't geld.’ 
 
Fraaije bruidskorf, alles puik; 
Maar een minnaar met een pruik. 
Frissche bloemen: mirthe en roos; 
Maar een bruîgom viesch en voos. 

{==521==} {>>pagina-aanduiding<<}

Flonkersteenen: peperduur; 
's Minnaars oogen zonder vuur. 
Lente en liefde, gloed en lust; 
Herfst en koelheid, koude en rust. 
 
Schorre toonen, zonder klem; 
Zuivre klanken, zilverstem. 
Dorre leden; - poezlig malsch. 
Hoofd gebogen; zwanenhals. 
 
Stal en gaarde, meid en knecht: 
Geen genieting zich ontzegd! - 
Heerlijk buiten, huis in stad; 
Maar geen erven voor dien schat. 
 
Trek tot uitgaan: jaloezie; 
In geen opzigt harmonie: 
Niet twee harten naauw verwant; 
Maar twee slaven aan één band! - 
 
Droevige offers van het lot, 
Draagt uw rampen 't oog op God! 
Blijft voor schande steeds gespaard 
En der braven meêliĵ waard! 

Men zal opmerken, dat het vers: Wijkt voor 't magtwoord: ‘'t Al voor 't geld.’ gansch niet vloeijend is. Wij houden 't voor het minste uit den bundel, en zouden er liever voor hebben gelezen: En haar liefde wijkt voor 't geld, of iets dergelijks. Intusschen behooren hier zulke niet gelukkige regels, tot de uitzonderingen.
Wij danken den Dichter voor 't genoegen dat ons de lezing van zijn werk heeft verschaft, en bevelen het fraai uitgevoerde boekje den liefhebberen aan.
w.




Primulae veris. Eerste gedichten van  E. Laurillard.Te Leyden, bij P. Engels. 1853. In post 16mo. 77 bl. f :-75.

Primulae veris; eerstelingen van 't voorjaar, en daarom, doch ook maar in dit ééne opzigt, gepaste beelden van deze gedichten; want die lentebloemen groeijen laag bij den grond, en zijn ongemeen rijk aan kelken, terwijl de gedichten maar

{==522==} {>>pagina-aanduiding<<}
tien in getal en meestal verheven zijn. Men vindt er Napoleon; de Cholera in Nederland; Haat; De moordenares van haar kind; Hymne; Golgotha; en Koning, Profeet en Priester: lyrische dichtstukken, die allen, gelijk aan de opschriften reeds blijkt, tot de hooge genres behooren. De drie overige stukjes: Gelijk en ongelijk, Weldadigheid, en Aan eene moeder bij het lijkje van haar kind zijn op lager toon gestemd, maar zoo laag bij den grond als de Primulae veris is er niet een, of - men moest daar 't Een woordje vooraf voor willen houden; maar dat rijmpje zonder poëzij en zonder versbouwkunst, is te onbeduidend. Had de Dichter aan het snoeimes gedacht, dan zou men 't zelfde wat het in regels van vier voeten bevat, beknopt en bondig in regels van drie voeten hebben ontvangen; b.v. in dezer voege:

Deez' stukjes, onder vrinden 
Door mij gereciteerd, 
Zijn meestal taamlijk gunstig 
Gehoord, gerecenseerd; 
Ja menig van die vrinden 
Heeft mij somwijl gevraagd: 
‘Waarom niet uitgegeven?’ - 
Ik heb dat nu gewaagd. 

en zoo vervolgens. Doch vergeten wij niet, dat het schrijven in verzen voor den Heer l. maar bijwerk is! Als men ziet dat het bundeltje (eene miniatuur-éditie) voor ruim een derde van den inhoud, (28 bladz.) uit wit papier bestaat, en dat 't slechts 700 à 800 regels bevat, die gemaakt zijn van 1849 tot 1853, in vier jaren tijds; dan weet men ook, dat de Heer l. maar nu en dan, ééns of twee malen 's jaars, de lier eens heeft opgevat. Om der kunst wille zou men dat mogen betreuren, want de gedichten getuigen van een meer dan gewonen poëtischen aanleg; maar voor hem-zelven is het goed: de opöffering zal hem nu niet zwaar vallen, wanneer hij - bestemd tot Christenherder en leeraar - in 't loffelijk voornemen volhardt om de kunst vaarwel te zeggen. Ook in dat opzigt zwemen dan deze gedichten eenigzins naar de Primulae veris, dat heur plant niet dóórbloeit, en - hoe fraai wij ze vinden - daarmede wenschen wij den Heer l. geluk.
Intusschen vinden we zijne eerstelingen, als zoodanig, zóó buitengemeen fraai, dat wij verlegen staan bij 't kiezen van

{==523==} {>>pagina-aanduiding<<}
eene proeve. De Muze van den Heer laurillard is, naar dit bundeltje te oordeelen, van regt edelen aard. Zij verheft zich méér op vleugelen van gevoel dan van verbeelding, en haar gevoel is rein en diep. Aan godsvrucht geheiligd schijnt zij den lierzang tot haar domein te begeeren, en voldoening te zoeken niet in romantische verdichting of poëtische schilderkunst, maar in 't verkondigen van verheven waarheden, aan de regering des Hoogsten en 't lot en leven der menschen ontleend, tot vermeerdering van geloof en liefde. Zoo edel als de geest is, zoo sierlijk is ook de vorm, door de zuiverheid en menigvuldige schoonheden van den stijl en den versbouw. Wij gelooven het werkje niet beter te kunnen doen beoordeelen dan naar de volgende coupletten van den lierzang: Koning, Propheet en Priester:

Ja! Koning is de Heer en Koning mogt hij heeten 
Ook toen hij nog deze aard betrad; 
Maar bij was meer dan Vorst: de zalving der Propheten 
Had, zonder maat zijn kruin bespat. 
Hij sprak geen klanken na die andren tot hem spraken, 
Hij liet zich nooit tot slaaf van doode lettren maken, 
Hij zag niet naar een meester om, - 
God zelf sprak tot zijn geest in onvervalschte toonen, 
En deed, in vollen gloor, het licht der waarheid wonen 
Diep in zijns harten heiligdom! 
 
Maar - aan het Christusbeeld blijft één trek nog ontbreken: 
Als Koning ziet ge uw Heer daar staan, 
't Is der Propheten geest dien ge uit zijn mond hoort spreken; - 
Ziet thans in hem den Priester aan! 
Ja! hij was Priester, hij die zelf tot God kon komen, 
En door geen tentgordijn zich d'aanblik zag benomen 
Van 's Allerhoogsten majesteit, 
Die Gode een offer bragt van namelooze waarde 
Zijn gansche leven door, en zelfs toen zich niet spaarde, 
Toen 't kruis ten outer werd bereid! 
 
Juich menschheid! zulk een Heer als mensch hier opgetreden 
Heeft u geadeld en gewijd. 
Maar juicht gij bovenal, die, door 't geloof, tot leden 
Van zulk een Hoofd geheiligd zijt! 
De lichtglans van dat hoofd spreidt ook op u zijn stralen, 
De zalving van die kruin komt op u nederdalen; - 
Gevoelt dan Christnen, uw waardij! 

{==524==} {>>pagina-aanduiding<<}

Gij, Koningen door hem, strijdt in de kracht des Heeren, 
Gij zegeviert met hem, gij zult met hem regeren, 
En - eeuwig is die heerschappij. 
 
Uw Meester was Propheet, met hem zijt gij Propheten: 
Neen! gij vergoodt geen letterschrift; 
Gods geest doet uwen geest de waarheid zeker weten, 
Gods wet staat u in 't hart gegrift! - 
En Priester was uw Heer, ook gij moogt Priesters wezen; 
Wat glans Gods troon omgeev', gij brengt Hem zonder vreezen 
Uw offer, maar 't is geen symbool; 
Gij stelt heel uw bestaan als offer voor Gods oogen; 
Uw wierookvat is 't hart, dat hymnen zendt ten hoogen, 
En heiligheid uw priesterstool. 

De kleine zonden tegen maatval en welluidendheid in deze verzen, zijn weinig in getal; maar wij willen ze toch niet onopgemerkt laten voorbijgaan. Rhythmiesch is in couplet twee: en zelfs toen zich niet spaarde; in couplet drie: Maar juicht gij bovenal; in couplet vier: Gij stelt heel uw bestaan, niet onberispelijk. Er hadde beter kunnen geschreven worden: en toen ook zich niet spaarde; - Maar gij, juicht gij vooral; - Gij plaatst geheel u-zelv'. In aandoenlijk zangerige strophen als deze, van afwisselende zes- en vijfvoetige jambische verzen, in welke 't staande rijmwoord doorgaans eene zinsnede afperkt, kan men, dunkt ons, voor enkele jambische voeten geene andere in de plaats stellen zonder te schaden aan de melodie der verzen, of aan den nadruk van 't woord; - hetzij 't woord de melodie, of de melodie het woord bij de voordragt beheersche. - Het vers: Heeft u geadeld en gewijd, dat rhythmiesch is af te keuren om de plaats van 't onbeduidende woordje en, is ook onwelluidend door den schralen, half smeltenden e-klank in den tweeden voet, en de opstapeling van e-klanken in den derden en vierden. De Dichter had, gelooven we, dit alles kunnen mijden, door te schrijven: Heeft u veradeld, u gewijd.
Wij zouden die aanmerkingen niet hebben gemaakt, als deze bloemen van echte poëzij niet eerstelingen waren van een rijk begaafd man, wiens verzen alle teekenen dragen van wijze zorg voor de zuiverheid en fraaiheid der stoffelijke vormen, in welke zijne gevoelens en gedachten bewaard zullen blijven. Velen verheugen zich met ons, dat hij die verdienste-
{==525==} {>>pagina-aanduiding<<}
lijke vruchten van jeugdige kunstoefening aan de vergetelheid heeft onttrokken, en wenschen het uit- en inwendig fraaije beekje een zoo gunstig onthaal als 't in alle opzigten waardig is.
w.




De Genius van het Kerkhof; waarheid en beelden. Vrij uit het Fransch. Met een voorwoord van Dr.  E.B. Swalue,Predikant te Amsterdam. Te Amsterdom, bij P.B. van Waning Bolt en L.F.J. Hassels. 1852. In kl. 8vo. 240 bl. f 1-90.

Deze genius van 't kerkhof voert de ontslapenen niet ten hemel op, maar brengt hen tot de hunnen op de aarde terug. Misschien denkt menigeen: ‘Jammer, dat er niet werkelijk zulke geniussen zijn!’ - maar wie zoo denkt make kennis met het werk, en peinze eens rijpelijk na; dat zal hem waarschijnlijk tot andere gedachten brengen.
Het verhaal plaatst ons te Bordeaux op een kerkhof. Een jongeling ontvangt van den grijzen genius van dat kerkhof de magt, om een zeker getal dooden in 't leven terug te roepen; onder voorwaarde, dat hunne opwekking eerst geschiede vijf jaren na den dag van hunne begrafenis, en dat de herleefde, eer hij zich aan zijne betrekkingen openbare, onbekend gedurende twaalf uren zie hoe 't nu onder de zijnen toegaat.
De jongeling belooft zich hemelsche genoegens, maar de ervaren genius voorspelt hem het tegendeel. Hij had er reeds zoo velen in het leven teruggeroepen; maar éér de twaalf uren om waren, kwamen zij allen terug, om zich op hunne bedden van zand weêr neder te leggen. Slechts een enkele, sprak de genius, verkoos te blijven leven: een ongehuwde en halstarrige vrek, die er een boosaardig genoegen in vond, om zijne naastbestaanden tot wanhoop te brengen door het terugeischen van hun erfdeel.
De jongeling kiest zijne begunstigden, en de genius stelt hem in de gelegenheid om de toestanden en smarten der nablijvenden te leeren kennen. Vol hope wacht de gelukkige jongeling op den dag der opwekking.
Na vijf jaren breekt die dag eindelijk aan.
Raoul, zoo heet de jongeling, wekt zijne gunstelingen uit hunne graven op; - maar éér de twaalf uren om zijn, keeren

{==526==} {>>pagina-aanduiding<<}
ook dezen, mismoedig en teleurgesteld, allen terug, en geven hem verslag van hetgeen zij gehoord en gezien hebben, en wenschen niets liever dan maar weder in hunne graven te dalen, die zij ter kwader ure hebben verlaten.
De jongeling wordt daardoor met déze groote waarheid bekend: - als wij konden indringen in de raadsbesluiten der Voorzienigheid, dan zouden we overtuigd worden, dat niemand deze aarde verlaat, zonder zijne taak vervuld te hebben, of tot de uitvoering van het Godsplan te hebben toegebragt wat hem was opgelegd, en dat hij de wereld verlatende, daar verder overbodig, misschien wel hinderlijk zonde zijn.
Wij kunnen de lezing van dit werk gerust aanbevelen. De fabel is geheel nieuw, en werpt een aangenaam licht op de graven. De vorm is zeer behagelijk: geestige verdichting zonder overdrijving. De genius is een grijsaard, wiens rijke levensërvaring een romantiesch kleed heeft aangetrokken, om gewilliger door verstand en hart ontvangen te worden. Menigeen, die treffende verliezen heeft geleden, zal bij dit verhaal met vernieuwd vertrouwen zeggen: wat God doet, dat is wèl gedaan, en allen zullen er bij erkennen: dat de gedachten der menschen, geheiligd en bestuurd door de liefde tot God, rijke vruchten van wijsheid en liefdadigheid kunnen voortbrengen.




Een slavenleven; of korte levensbeschrijving van eenen Amerikaanschen slaaf, door hem zelven medegedeeld. Uit het Hoogduitsch. Door  J.A. Groen, A.J.Zn.Met een voorwoord. Toegift op harriët beecher stowe's belangrijk werk: Uncle Tom's Cabin, in het Nederduitsch uitgegeven onder den titel van: De Negerhut. Te Leiden, bij J.H. Zitman. 1853. In gr. 8vo. XII en 20 bl. f :-30.

Een lange titel voor zulk een klein, hoewel niet onbeduidend boekje. Wij bevelen 't den lezers van de Negerhut met belangstelling aan. Het bevat geene verdichting, maar de lotgevallen van eenen ontvlugten slaaf, door hem-zelven hoogst eenvoudig beschreven. Het verhaal is overgenomen uit de nieuwe verzameling der Missions-Stunden, van den ook in ons land bekenden wilhelm hoffmann. Met mededoogen jegens de duizenden die het ondragelijke juk van Christenen torschen,

{==527==} {>>pagina-aanduiding<<}
zal 't gelezen worden, en menigeen zal ijzen als hij verneemt welke gruwelen er bij 't vervoer der slaven plaats hebben. De verbeelding behoefde alzoo geen roman te verzinnen om het lijden te doen kennen, dat zoo vele redelijke schepselen door beschaafdere natuurgenooten ondergaan; doch wat baten verdichte of andere verhalen tot afwending der kwaal?
Het kwaad is, vreezen wij, niet weg te nemen dan door 't verstoppen der bron waaruit het opwelt; en die bron ligt in Afrika. Moge het Evangelie, hetwelk geen onderscheid van kleur of geboorte erkent, in dat ongelukkige land licht en beschaving verspreiden! - Dán, maar ook eerst dán zal de menschenhandel van zelf ophouden.

h.
j.h.s.

Nieuw Goochelaars Handboek, of de geheimen der tooverkunst ontsluijerd. Te Amsterdam, bij de Gebroeders Diederichs. 1853. In kl. 4to. 182 bl. f 1-50.

Ref. houdt den Schrijver van dit werkje voor een goochelaar, die van zijne renten gaat leven. Hij gelooft hem op zijn woord, als hij verzekert aan twee-en-dertig hoogescholen te hebben gestudeerd. Evenwel, zijne geleerdheid behoort niet tot de domeinen van dit Tijdschrift, en Ref. moet zich dus tot de bloote aankondiging van het werkje bepalen. De liefhebbers van den goocheltas vinden er - zeker niet met consent van de cagliostroos wier geheimen ontsluijerd worden - de oplossingen van de meeste tooverkunsten, door welke philippe, de linsky, robin, bosco, bekker, opré, bamberg, heesbee, houdin en anderen de goedgeloovige menigte hebben verbaasd. Onder de honderd-vijftig toeren van welke hier de sleutels worden gegeven, vindt men zoo wel de voornaamsten als de minsten; zoo wel die van de goudvisschen, de suspension éthérienne, en la naissance des fleurs, als de eenvoudigste spelletjes met de kaart, en bovendien krijgt men ook onderrigting in den volte-slag, en beschrijvingen van ál de mechanische toover- of kleppentafels van welke de leerlingen van dalaï-lama zich bedienen. Wie hen voor duivelskunstenaren aanziet, kan door dit boekje radicaal van zijne dwaling worden genezen, en, met uitzondering van

{==528==} {>>pagina-aanduiding<<}
de onmisbare behendigheid en gevatheid, ontvangt, daarentegen, de liefhebber hier ál wat hij noodig heeft, om zelf een robin of de linsky te kunnen worden.
Maar - Ref. heeft opgemerkt, dat de correctie wel beter had mogen zijn. Hij heeft een paar bladzijden nagegaan, en zie hier de resultaten! - In het voorbeeld op bl. 175 staat in den eersten regel 18, in plaats van 10, en in den vierden 26, in plaats van 27. Op bl. 176, reg. 7 v.o., staat: dat men één punt moet bijvoegen en daarna verdubbelen; maar - de bijvoeging moet daar eerst na de verdubbeling geschieden. Op bl. 179 is de beschrijving voor 't invullen der Eerste Figuur (die zelfs geheel overbodig is) veel te omslagtig, en ontbreekt daarentegen de opgaaf der vaste regelen voor de invulling van het toovervierkant in 't algemeen; zoodat men ook aan de Tweede Figuur eigenlijk niets heeft. - Voor de gezelschapstoer op bl. 175 is eene veel te moeijelijke manier opgegeven: - men brengt haar doorgaans ten uitvoer naar vier woorden of klankfiguren, die gemakkelijker dan lange regels cijfers zijn te onthouden. Dat geschiedt dan met tien paar kaarten. De beschrijving spreekt van vijftien of twaalf paar, doch het bijgevoegde voorbeeld in cijfers is maar alleen voor vijftien paar bruikbaar: voor de twaalf paar heeft de S. den lezer in den steek gelaten. Welnu, men kan de twaalf paar kaarten leggen naar de twaalf éénsoortige letters in de klankfiguren: mamon, popalus, lebit, nibetus, die Ref. er voor heeft gefabrieeerd en aan de liefhebbers present doet. Het aantal gezelschapstoeren had veel grooter kunnen zijn; daartoe behoort ook de toer van bl. 25, in welke echter (r. 5 v.o.) na de woorden ‘bij elkander op te trekken’ moest gelezen worden: ‘of van elkander af te trekken; of met elkander te vermenigvuldigen’; omdat het onverschillig is of men de genoemde getallen addeert, substraheert, of
multipliceert.
Overigens geeft Ref. aan dit werkje gaarne den lof, dat het de nieuwsgierigheid door den titel opgewekt, in alle opzigten bevredigt; wie 't aandachtig leest weet haarfijn hoe de wonderwerken der goochelarij met instrumenten en compères in elkander zitten. Andere aanprijzing heeft het curieuse boekje niet noodig.
w.





{==529==} {>>pagina-aanduiding<<}

Boekbeschouwing.

Joannes chrysostomus, voornamelijk beschouwd als een voorbeeld van ware kanselwelsprekendheid, door abm. des amorie van der hoeven. Herziene en vermeerderde uitgave. Te Leeuwarden, bij G.T.N. Suringar. 1852. In gr. 8vo. 131 bl. f 1-20.

Ten jare 1825 gaf Prof. van der hoeven, destijds nog Predikant te Rotterdam, zijnen joannes chrysostomus uit; een klein, maar keurig bewerkt geschrift, oorspronkelijk eene verhandeling, die, gelijk zij met hooge goedkeuring was aangehoord, toen zij verkort was voorgedragen, evenzeer met goedkeuring en lofspraak ontvangen werd, toen zij, met belangrijke aanteekeningen verrijkt, in het licht verscheen. Thans heeft hij dat boeksken, dat reeds geruimen tijd uitverkocht was, op nieuw uitgegeven. De verhandeling-zelve is, behoudens eenige kleine verbeteringen, onveranderd dezelfde gebleven; maar de aanteekeningen zijn, ook ten gevolge van de sedert over chrysostomus in het licht verschenen geschriften, aanmerkelijk vermeerderd en verrijkt. Wij hebben het een en ander, daar de vroegere uitgave ons niet vreemd geworden was, nog weder eenmaal met genoegen gelezen, en zijn in onze gunstige meening over dezen letterarbeid bij vernieuwing versterkt geworden. Wel verre van verouderd te zijn, verdient dit geschrift ook nog aan allen aanbevolen te worden, die belangstellen in de kanselwelsprekendheid en hare geschiedenis. Er komen ook in de aanteekeningen hier en daar wenken voor, die algemeene behartiging verdienen. En alles wordt, zoo als men van den begaafden man verwachten mogt, in een vorm voorgedragen, zóó behagelijk en gekuischt, zóó zuiver klassiek, dat wij ten dezen opzigte dit gulden boeksken een navolgenswaardig voorbeeld achten voor allen, die voor het geletterd publiek optreden. Vooral zouden wij het wenschen in de handen van onze jeugdige beoefenaars der Godgeleerdheid, die daar veel leeren kunnen, en van een beroemden kanselredenaar, als van der hoeven is, ligt gaarne

{==530==} {>>pagina-aanduiding<<}
leeren willen. Om hunnentwil in het bijzonder verblijden wij ons over deze nieuwe uitgave. Zij is dan ook op den 28sten November 1852, den dag waarop vóór vijf-en-twintig jaren het hoogleeraarambt door hem werd aanvaard, aan alle voormalige en tegenwoordige toehoorders zijner lessen over de gewijde welsprekendheid welmeenend opgedragen. De Hoogleeraar was hun, die hij veeleer aan zich verpligt had, bij zijne feestviering niets verschuldigd, en daarom ware het onbescheiden, hem de keuze van het geschenk in eenig opzigt ten kwade te duiden. Maar waarom, zoo vragen wij toch, niet liever iets nieuws gegeven? Waarom nog langer de vervulling vertraagd der eenmaal gedane en later herhaalde belofte eener geschiedenis van de kanselwelsprekendheid? Wij beginnen te vreezen, bij het klimmen zijner jaren, dat die belofte gevaar loopt, van onvervuld te blijven. Wij beklagen ons daarover te meer, omdat wij er zóó begeerig naar hebben uitgezien en zóó veel van verwachtten. Waartoe het verzwegen? Ziende op dezen eersteling, die voor ons ligt; achten wij de geleerde wereld in haar regt, wanneer zij bij den Hoogleeraar aandringt op meer gaven van zijne hand, dan zij in eene zóó lange reeks van jaren van hem ontvangen mogt. Keuren wij het in anderen af, dat zij te veel geven en daardoor wel eens geven, wat beter teruggehouden ware, men kan óók zondigen door de meest billijke verwachtingen te leur te stellen en van het geduld der belangstellenden te veel te vergen. En, wij komen er voor uit, voor óns geduld is de proef van zóó vele jaren te zwaar geweest.

De wolke van getuigen. Levensschetsen van vrienden en vriendinnen des Heeren, uit vroeger en later tijd. Naar het Hoogduitsch van  A. Neander, C. Ullmann, J.P. Lange, F.W. Krummacher, A. Tholucken anderen, door  B.J. Westerbeek van Eerten,Predikant te Varsseveld. Te Rotterdam, bij W. Wenk. 1853. In gr. 8vo. 334 bl. f 3-:; gebonden in linnen f 3-50.

De korte levensberigten van sommige vrienden des Heeren uit vroegeren en lateren tijd, die vervat zijn in dit vrij lijvig boekdeel, door den Eerw. van eerten bezorgd, zijn meest al-
{==531==} {>>pagina-aanduiding<<}
len ontleend uit de drie eerste jaargangen van het Evangelisches Jahrbuch, uitgegeven door ferdinand piper, Theol. Doct. en Hoogleeraar, die, door een aantal beroemde Duitsche Godgeleerden ondersteund, zijn volk op populaire wijze zoekt bekend te maken met de meest uitstekende belijders en volgelingen des Heeren, en daarmede telken jare voortgaat. Den kalendervorm echter, door pieper gevolgd, ten einde aan de geloofsgetuigen der kerk op vastgestelde dagen te gedenken, heeft de Vertaler wijselijk achterwege gelaten, en bij het opstel over de Waldenzen het Eerste Deel van monastier's Geschiedenis geraadpleegd. Niet minder dan zeven-en-twintig levensbeelden worden ons hier vertoond. Johannes de Dooper, volgens Dr. a. neander, staat aan het hoofd van allen. Wij ontveinzen daarover onze bevreemding niet. Staande op de grenzen tusschen het O. en N. Verbond, kan hij niet in eigenlijken zin gerangschikt worden onder de vrienden des Heeren, wiens voorlooper en wegbereider hij was. Ook de drie daaropvolgende opstellen van Dr. j.p. lange, over mattheus, markus en lukas, hadden wij hier liefst gemist. Hunne levensgeschiedenis is ons niet bekend. Wij weten van hen naauwelijks iets meer, dan uit hunne geschriften blijkt. En wat hier van markus gezegd wordt, rust meerendeels op de verwarring van den Evangelist van dien naam met johannes markus uit de Handelingen, waarvan Dr. doedes in de Jaarboeken voor Wetenschappelijke Theologie ons reeds
vóór eenige jaren genezen heeft. Hieromtrent hadden wij van den Vertaler, die nog al eens eene aanteekening geschreven heeft aan den voet der bladzijden, minstens eene korte teregtwijzing verwacht. Wij zouden hem bovendien wel in bedenking willen geven, of hij de beide stukken van Dr. a. neander, de bekeering van paulus en het leven en lijden van paulus, niet beter achterwege gelate hadde, vooral omdat zij, hoe voortreffelijk ook, geene volledige levensbeelden schetsen, maar slechts fragmenten bevatten. Niet minder geldt dit van Martha en Maria door f.w. krummacher. Wat daarin goeds voorkomt over het huisgezin te Bethanië, is in leerredenen en geschriften meermalen gezegd. Met de overige opstellen hebben wij meer vrede. Wat Dr. k.r. hagenbach over clemens van Rome, a. monod over Photiny en Blandina, f.w. krummacher over Agnes, Dr. c. ullmann over Nonna en Gregorius van

{==532==} {>>pagina-aanduiding<<}
Nyssa gegeven hebben, is zeer lezenswaardig en regt stichtelijk. Vreemd volgen daarop de Waldenzen, die een gansch volk uitmaken en wier altijd belangrijke geschiedenis zich over meer dan ééne eeuw uitstrekt. Beter ware henri arnaud, hun leeraar en legerhoofd, geschetst. En hunne geschiedenis had wel tot op onze dagen, die in hunnen toestand zóó weldadige verandering hebben te weeg gebragt, mogen voortgezet worden. Met belangstelling lazen wij voorts Thomas van Aquino van Dr. a. neander, Johannes van Staupitz van Dr. c. ullmann en al de overigen, die hunne plaats waardiglijk beslaan. Alleen zouden wij in bedenking geven, of martijn luther, hier door l. huebner geschetst, niet een te groot man geweest is, om in weinige bladzijden naar eisch geteekend te worden, en of niet de weinige bijzonderheden, aangaande hem vermeld, te algemeen bekend zijn, om nogmaals te worden herhaald zonder meer. Wil men, dat wij de overigen nog noemen, opdat men weten moge, wat hier te vinden is? Van neander ontvangen wij iets over melanchton; van hagenbach over oecolampadius; van cl. harms over hendrik van zutphen; van henry over den weinig bekenden, maar edelen en heldhaftigen anne du bourg; van hartmann over johannes brenz; van arndt over johannes arndt; van göschel over louïse henriëtte, de eerste gemalin van den grooten Keurvorst frederik willem van Brandenburg, de moeder van den eersten Koning van
Pruisen frederik I, oorspronkelijk de dochter van onzen Stadhouder frederik hendrik; van tholuck over francken; van nitsch over ziegenbalg, den grooten Deenschen Zendeling; van burk over j.a. bengel, en van mertz over elizabeth fry. Men ziet hieruit, dat de keuze niet ongelukkig is uitgevallen en dat men hier veel belangrijks bijeen vindt. Er komen onder de namen der Schrijvers, nevens neander, hagenbach, tholuck en dergelijken, ook minder beroemde, zelfs weinig bekende voor; maar over het algemeen kunnen wij toch getuigen, dat wij geen dezer opstellen hier zouden hebben willen missen en den Eerw. van eerten dank verschuldigd zijn voor de zorg, aan de vertaling besteed.
Behoudens de gemaakte aanmerkingen, bevelen wij dit boekdeel aan allen aan, die leering en stichting zoeken. Heeft het geene eigenlijk gezegde wetenschappelijke waarde, het is ook niet voor het studeervertrek maar voor de gezellige huis- en

{==533==} {>>pagina-aanduiding<<}
binnenkamer bestemd. Het vertoont ons eene beeldengalerij van Christenen, in en door wie de geest des Heeren veel goeds en groots gewrocht heeft en die, als sprekende getuigen van de kracht des Evangelies, onze bewondering en vooral onze navolging in hooge mate opwekken. In verschillende eeuwen traden zij op, in verschillenden kring en stand waren zij werkzaam, zij behoorden zoowel tot de klasse der aanzienlijken en geleerden als tot de teedere kunne; maar in weerwil dier verscheidenheid waren zij allen eene eere voor christus en een zegen voor anderen. Och, of er ook in onze dagen velen gevonden werden, van wie dit gezegd kan worden! Onze leeftijd heeft behoefte aan dat even innig als werkdadig Christendom, dat het kenmerk zijner opregtheid met zich brengt en welks lof niet uit de menschen is, maar uit God. Waar dat Christendom gevonden wordt, daar komt het Koningrijk der hemelen met magt, en de Engelen verblijden er zich in.

Wat is waarheid? Protestantsche beschouwingen en wenschen bij den aanvang van het jaar 1853, door Dr. d. schenkel, Hoogleeraar te Heidelberg. Te Rotterdam, bij van der Meer en Verbruggen. 1853. In gr. 8vo. 48 bl. f :-45.

Deze brochure bevat 95 korte stellingen, waarin de beroemde Hoogleeraar schenkel zijne beschouwingen en wenschen, met betrekking tot de Protestantsche levensvragen van onzen tijd, heeft neêrgelegd bij den aanvang van het jaar 1853. Oorspronkelijk voor Duitschland bestemd, heeft de Vertaler (alb. van toorenenbergen) daaruit alles weggenomen, wat volstrekt niet op ons Vaderland van toepassing was. Men zou kunnen vragen, of en in hoe verre hem dit vrijstond. Menigeen had met ons het werk van den Hoogleeraar liefst onverminkt ontvangen, zoo als het van hem-zelven afkomstig was. En dat willekeurig weglaten is hier te bedenkelijker, zoo wij meenen, waar nog zoo veel is blijven staan, dat zijnen Duitschen oorsprong te sterk verraadt, om voor ons Vaderland regt bruikbaar te zijn. Men had daarom, onzes inziens, òf tot eene geheele omwerking moeten besluiten, waartoe wij

{==534==} {>>pagina-aanduiding<<}
echter niet zouden geadviseerd hebben, zoo men ons vooraf geraadpleegd had, òf deze bladzijden onvertaald moeten laten, waarvan de schade voor ons publiek niet onberekenbaar groot zou zijn geweest. Hiermede is echter niet gezegd, dat hier niet veel goeds en waars zou te vinden zijn. Soms stuitten wij wel op beweringen, die ons wegens hare onbepaaldheid of eenzijdigheid minder aannemelijk voorkwamen, b.v.: ‘dat het geloof in zijnen diepsten grond niet begrepen kan worden, dat het een geheim en een wonder is.’ Maar doorgaans toch konden wij onze toestemming geven aan het hier gezegde, en achtten wij de herinnering daarvan voor onze dagen niet overbodig. Wil men er iets van hooren? ‘Hadden die Godgeleerden, die zich thans boven anderen op hunne regtgeloovigheid beroemen, werkelijk het regte geloof, dan zouden zij niet meenen ons geslacht, hetwelk zóó groote behoefte aan den Geest van boven heeft, te kunnen redden, door een onbepaald terugkeeren tot de letter van vroegere tijden. - Geen duurzamen vrede kan men tusschen de Roomsche en Protestantsche belijdenissen verwachten, zoo lang de eene aan de andere het regt van voortbestaan weigert. - Het heil der toekomst is op de Evangelische waarheid en vrijheid gegrond. De Evangelische Kerk is de Kerk der toekomst, zoo als de Roomsche die van het verleden is. - Er heerscht in onze eeuw eene krankheid, welke men te regt de leeswoede genoemd heeft. Wanneer de menschen altijd slechts lezen, dan kunnen wij ons niet verwonderen, dat zij geen tijd meer vinden om te handelen. Wanneer zij altijd slechts van vreemde gedachten leven, dan kan het ons niet bevreemden, dat zij ten slotte ook hunne eigene gedachten verliezen. En toch is het nog niet het ergste, dat wij veel lezen; nog veel noodlottiger is het, dat wij zoo veel verderfelijks lezen. Over het algemeen zijn er negen-en-negentig van de honderd boeken, welke of antichristelijk òf onchristelijk zijn.’ Dit laatste
laten wij voor rekening van den Hoogleeraar, die hier, zoo wij hopen, zich aan overdrijving schuldig maakt; maar overigens nemen wij er aanleiding uit, om te waarschuwen tegen dat rusteloos vertalen van allerlei, dat zonder schade achterwege blijft, omdat het goede er van òf reeds gezegd is òf op andere wijze beter gezegd kan worden. En wij zijn er

{==535==} {>>pagina-aanduiding<<}
niet verre van af, gelijk wij reeds te kennen gaven, om te meenen, dat dit ook tot op zekere hoogte van deze brochure geldt, al draagt zij ook een beroemden naam. Heeft misschien een minder gunstig debiet de Uitgevers daarvan ook overtuigd?




Levensbeschrijving van Dr.  Claus Harms,door hem zelven medegedeeld. Met welgelijkend portret. Uit het Hoogduitsch vertaald door  M. Cohen Stuart,Predikant bij de Remonstrantsch-Gereformeerde Gemeente te Alkmaar. Te Alkmaar, bij Johannes Roem. 1852. In gr. 8vo. VIII en III en 340 bl. f 3-50.

Het is niet elk gegeven zijn leven te beschrijven, hoewel de meeste menschen niet veel papier daartoe zouden noodig hebben. Hoe velen toch zijn er in hoogeren en lageren kring, wier geheele biografie met dit weinige volledig zoude zijn: ‘hij werd geboren; ging school; werd man en vader, arbeidde werktuigelijk, werd oud, en stierf.’ - Maar een zelfstandig en denkend leven met eigen hand te beschrijven is moeijelijk, en die dat uitvoert als claus harms, bewijst daarmede ook, dat hij zijn leven begrepen heeft.
De Heer cohen stuart heeft voor zich-zelven en anderen een leerzaam en nuttig werk gedaan met deze auto-biografie te vertalen. De Schrijver is in ons Vaderland geen vreemdeling. In zijn land was hij een licht schijnende in de duisternis, en hij heeft het genoegen mogen smaken te zien, dat de stralen van het licht dat hij ontstak, de duisternis heeft doen optrekken. De meesten onzer theologanten zullen wel in 't bezit zijn van zijne Pastoral-theologie, zoo uitmuntend door den Heer verwey in onze taal overgebragt, en bij de Erven f. bohn in 't licht verschenen. Niemand die zich tot de Heilige bediening bekwaamt, mag dit werk missen. Die het bezitten zullen ook niet verzuimen zïch dit werk er bij aan te schaffen, en, dat lezende, te erkennen, dat de lessen van claus harms niet enkel slotsommen zijn van theoretisch nadenken, maar ook vruchten van een practisch leven.
De Vertaler heeft het werk der beoordeeling te gelijk verligt en verzwaard, want in zijn voorberigt heeft hij den per-
{==536==} {>>pagina-aanduiding<<}
soon en het geschrift zóó juist en treffend gekarakteriseerd, dat er weinig is bij te voegen, of men moest na de lezing van hem in gevoelen of zienswijze verschillen - maar dat zal bij weinigen, misschien bij niemand, het geval zijn. Wij geven daarom aan den Heer cohen stuart het woord, dat wij niet beter zouden weten te voeren dan hij 't gedaan heeft.
‘Wanneer een man als Doctor harms, door zijn daden en schriften ook buiten zijn vaderland met eere bekend, door oorspronkelijk vernuft gekenmerkt en eigenaardige genialiteit, en om zijne ongeveinsde godsvrucht geacht en geliefd, als de taak van zijn openbaar leven is volbragt, in de stille afzondering van een rustigen ouderdom zijn eigen leven beschrijft, terwijl hij genoeg door ervaring is gevormd om zijne vorige daden onpartijdig te rigten, maar niet genoeg veran[ou]derd om ongevoelig te zijn geworden voor wat hij eens heeft doorleefd; wanneer zulk een man, nadat hij jaren lang op den akker des Heeren de hand aan den ploeg heeft geslagen, in een goeden zin “ziet op hetgeen achter ligt” en een onderzoekenden blik werpt op het verleden, op Gods wegen met hem en zijne wegen voor God, dan hebben wij zeker eene auto-biographie te wachten, beter dan de confessies van een rousseau, en degelijker dan zoo vele Memories en gedenkschriften van lateren tijd - en al is dan zulk een leven zelf niet rijk aan buitengewone voorvallen, al staat het met geen groote wereldgebeurtenissen in verband, de beschrijving daarvan zal voor hem, wien 't om de kennis van het menschelijk hart is te doen, niet arm en onbelangrijk kunnen zijn. Maar 't is vooral de wijze, waarop harms de geschiedenis van zijn leven ons meêdeelt, die daaraan, mijns inziens, de hoogste waarde geeft. Hij zelf verklaart in zijne voorrede, dat het zijn bedoeling minder was een levensgeschiedenis te geven dan een levensbeschrijving, en hierin ligt misschien de voorname oorzaak, dat zijn eenvoudig verhaal toch waarlijk eene geschiedenis is. Had hij zich meer voorgesteld, hij zou waarschijnlijk minder hebben gegeven. Zijn boek, zonder daarom eene dorre kroniek te wezen, is niets dan een eerlijke, ongekunstelde mededeeling van zijn uitwendig leven, geen opzettelijke openbaring van de geschiedenis van
zijn hart, waarbij zoo ligt eigenliefde en hoogmoed zich zouden verbergen onder een schijn van ootmoed, geen openlijke biecht van verborgen

{==537==} {>>pagina-aanduiding<<}
daden, beter aan den Heer vertrouwd dan prijs gegeven aan het lezend publiek, waarin zoo vaak ook met zelfbeschuldiging een ijdele zelfverheffing zich mengt, maar een eenvoudig en opregt verslag van zijn doen en ervaren, en daardoor juist werd zijn geschrift, onbemerkt en ongezocht, wat het zeker nooit door opzettelijken toeleg zou zijn geworden - een ware, trouwe geschiedenis van het leven zijner ziel. Hij verhaalt zijne handelingen, maar oordeelt ze bijna niet, hij doet ons zijn karakter waarnemen, maar ontleedt het ons niet, hij stelt ons in de gelegenheid om zelven op te merken zonder ons te dwingen uit zijne oogen te zien, en hierdoor juist is 't den opmerkzamen lezer ligt zijn persoon en leven te leeren kennen, en uit zijne geschiedenis zich een schat van menschenkennis te verzamelen, die aan de vermeerdering der kostelijkste van alle kennis....zelfkennis, dienstbaar kan zijn.’
Over de getrouwheid der vertaling, die niet gemakkelijk is geweest, kunnen wij niet oordeelen, maar zij laat zich vloeijend lezen en getuigt van eene geoefende hand. Het werk beveelt zich den Nederlandschen lezer bijzonder aan door ophelderende aanteekeningen, die zoowel wat tijdelijk als plaatselijk in het boek is, verklaren. Tot die ophelderingen werd de Vertaler in staat gesteld door mededeelingen van de Heeren van rhijn, van vollenhoven en mensinga, achtervolgens predikanten bij de Nederduitsche Gemeente te Frederikstadt aan den Eider.
Wat de lezer te wachten heeft zegt Dr. harms zelf in zijne voorrede. Hij verhaalt zijn leven, gelijk men 't van eenen pelgrim verwachten zou, die, van een verre, langdurige reis in 't midden van zijn gezin teruggekeerd, zijne onmoetingen en wedervaren, zijn denken, willen en handelen aan kinderen en kindskinderen vertelt, maar bescheiden terughoudt wat hij alleen zeggen kan tot zich-zelven en tot God. Hij geeft zich gelijk hij is, en men hoort 't aan hem, dat hij 't is die spreekt en dat hij de waarheid zegt. Met reden prijst cohen stuart dat hij geene verborgen zonden, heeft geopenbaard; waarmede toch niemand noodig heeft. Die zelfbeschuldigingen hebben doorgaans maar geringe waarde, en ik ontveins niet, bij 't lezen van zulke zelfbeschuldigingen wel eens gedacht te hebben, den hoogmoed door de scheuren van den mantel des

{==538==} {>>pagina-aanduiding<<}
ootmoeds te zien heenkomen. Claus harms was er te rond, te open, te naif toe.
Hij verdeelt zijn leven in tien tijden - waarom niet liever tijdperken? - en begint met zijne afkomst. Levendig, tot in kleine bijzonderheden, deelt hij zijne kindschheid en eerste jongelingsjaren mede. Dat kenschetst den grijsaard, die zoo gaarne zich in zijne jeugd verplaatst. Maar wat harms van velen gunstig onderscheidt, is, dat hij niet vergeten heeft wat daar tusschen ligt. Wij durven geen ruimte vragen voor eene opgave van den inhoud, die zonder meer toch ook maar een geraamte is.
Men vindt hier grooten rijkdom van zaken. Wie het werk leest zal den Schrijver; - maar dat is harms niet meer; want hij heeft het gezigt verloren! - neen, zal den verhaler bewonderen en liefkrijgen, die uit den vollen schat zijner veelzijdige ervaring lessen, vermaningen en opwekkingen mededeelt. Zij vooral die in de Evangeliebediening zijn geplaatst mogen geene enkele daarvan laten verloren gaan. Het boek is eene toegepaste pastoral-theologie. Harms had iets eigenaardigs in zijne preekmanier, waarin hij eenig was. Van die preekmanier zegt hij onder anderen: ‘Ik heb altijd getracht natuurlijk te zijn, natuurlijk in gedachten en woorden, dat is slechts mijn streven en mijn strijden geweest; en hiermeê vereenigde zich dan telkens, als ik mijn preek stelde, het stil en ernstig gebed tot God, om die preek bij mijne hoorders in te preken, krachtig in te drukken, diep in te prenten, in aller hart.’
Een man als hij kon op het derde Jubelfeest der Hervorming als een tweede luther optreden; nu niet tegen de wartaal van het door outergeuren omwolkte bijgeloof, maar tegen het onzinnig rationalisme, dat, in verstandshoogmoed, zoowel de Openbaring Gods als den Heer christus, door Wien ze tot ons gekomen is, boven 't hoofd scheen gewassen. Zijn thesenstrijd verschrok den een, verbitterde den ander, maar wekte bij de meesten een beteren een heiligen zin op. Het rationalisme kreeg van dien Christelijken herkules een doodelijken slag, waarvan het zich niet hersteld heeft. Zelfs het ongeloof heeft later de behoefte aan andere vormen gevoeld. Wij laten hier eenige stellingen volgen: VI. Het Christelijk leerbegrip en het Christelijk leven moeten beide

{==539==} {>>pagina-aanduiding<<}
naar één plan worden gebouwd. - XI. Het geweten kan geen zonden vergeven, met andere woorden: niemand kan zich zelven zijne zonden vergeven. De vergeving komt van God. - XXI. De vergeving der zonde kostte althans nog geld in de zestiende eeuw, in de negentiende heeft men die voor niet; men geeft zich zelf een aflaat. - XXXII. De zoogenaamde godsdienst der rede is òf van rede òf van godsdienst òf van beide ontbioot. - XXXIII. Volgens haar ziet men de maan aan voor de zon. - XLIII. Wanneer de rede de godsdienst aantast, werpt zij de paerlen uit en speelt met de schalen, de holle woorden zonder zin. - XLIV. Zij doet even als de predikant deed, die den physicus ritter trouwde. Bij de woorden van het formulier: ‘wat God heeft zamengevoegd, dat zal de mensch niet scheiden.’ voegde hij bij: ‘tenzij om gewigtige redenen.’ - XLVI. Van de lippen van sommige predikanten beteekenen de woorden: Onze Verlosser en Heiland, ongeveer even zoo veel als onder brieven het onderschrift: ‘uw dienaar en vriend.’ Het karakter van hunne preken bestaat hierin, dat zij in de plaats van de artsenij het recept laten innemen, met duidelijke woorden: dat zij door het verstand het hart willen genezen.
Aan deze enkele trekken herkent men reeds den man der kracht, die nooit zich-zelven zocht, want hadde hij dit gedaan, hij zou de vereerende en voordeelige roeping naar Petersburg tot de bisschoppelijke waardigheid niet afgewezen hebben. In zijnen ouden dag oogst hij de vruchten van zijnen ijverigen arbeid in, en kan zich voorbereiden om, geroepen wordende, te verschijnen voor den Heer, Wien hij niet noodig zal hebben de geschiedenis van zijn leven te verhalen.
Een portret van den waardigen grijsaard staat voor het boek; doch de Heeren van rhijn en van vollenhoven, die hem ontmoet, en ook zijne afbeelding voor 't oorspronkelijke gezien hebben, betuigen beiden, dat het mislukt is. Dat is jammer, inzonderheid voor den Vertaler, die zooveel zorg aan zijn arbeid heeft besteed. Daarvoor blijve zegen zijn loon!

h.
j.h.s.


{==540==} {>>pagina-aanduiding<<}

Principes fondamentaux d'une Méthode curative naturelle, par le Docteur julius putzer, Propriétaire et Médecin Directeur de l'établissement hydriatique ‘Königsbrunn’ en Saxe. Traduit de l'Allemand, par a.e......La Haye, chez P.H. Noordendorp, Libraire-Éditeur. 1852. In gr. 8vo. 56 bl. f :-60.

Geschriften als dit zijn verblijdende verschijnsels op het gebied der geneeskunde. Wij zeggen wel niet met den Schrijver: ‘neem alles uit de geneesmiddelleer weg, hetwelk niet tot de voedingsmiddelen behoort, of in den gezonden toestand schadelijk is’; noch kunnen ons vereenigen ‘met het sluiten der apotheken’; maar wij zien toch in dit geschrift eene behartigenswaardige bijdrage tot de waardering der geneeskunde als eene wetenschap der natuur. Wij behoeven hier niet aan te toonen, dat zij van den eenvoudigen weg maar al te zeer afwijkt en daarin niet slechts door onkundigen, maar ook wel door geneesheeren-zelven wordt geholpen; ofschoon wij gaarne erkennen, dat in de laatste jaren de geneeskunde, als wetenschap en kunst, het middeleeuwsche waas bijna geheel heeft verloren; en er slechts hier en daar nog onwaardige priesters worden gevonden, die als 't onkruid in de wetenschap zijn, hetwelk echter voor den sikkel der verlichting en der kennis meer en meer verdwijnt.
Doctor putzer zegt allopathisch geneesheer geweest, maar tot de overtuiging gekomen te zijn, dat in sommige gevallen de allopathische methode twijfelachtig en in de meeste nadeelig is.
Om den lezer eenigzins op de hoogte te brengen van de dusgenaamde natuurlijke geneesmethode, zal het goed zijn haar in eenige trekken uit dit werkje te schetsen.
‘Elke ziekte is een genezingsproces. - Eene zoogenaamde acute (hevige en kortstondige) ziekte is een volkomen; eene chronische (langdurige of slepende) ziekte is een onvolkomen genezingsproces. - De ziekteverschijnselen zijn dus weldadige verschijnselen, die slechts leiding behoeven. - De oorzaak van de groote sterfte moet worden toegeschreven aan de verkeerde behandeling der geneesheeren, die het weldadige proces benadeelen, in stede van het te leiden, en aldus zijne

{==541==} {>>pagina-aanduiding<<}
gunstige uitkomst verhinderen. - In den eigenlijken zin des woords is de ziekte een geneesmiddel en zijn de hulp- of leidingsmiddelen die, welke de algemeene voorwaarden des levens zijn: voedsel, lucht, warmte, electriciteit, licht, beweging en bovenal water. Slechts voor specifieke ziekten, zoo als vergiftigingen enz. bestaan er specifieke geneesmiddelen.’
De Schrijver heeft zijne stellingen met scherpzinnigheid voorgedragen, en verdient reeds dáárom belangstelling, dat hij zoo ridderlijk zijne overtuiging uitspreekt. Echter is hij, naar ons inzien, niet geheel doorgedrongen in den eigenlijken geest der geneeskunde, en te veel bij dát gedeelte der geneeskunde blijven staan, hetwelk men in eenen strikteren zin het genezen van ziekten noemt. - Wie het gebied der geneeskunde omvat en overziet, zal echter moeten erkennen dat het genezen van ziekten maar een ondergeschikt doel is der geneeskunde, en dat haar hoofddoel is, om het aantal der ziekten te verminderen en de behoefte aan eigenlijk geneeskundige behandeling in gegevene gevallen tot het minimum te brengen.
De Schrijver noemt geneesmiddelen die middelen, welke tot het gebied behooren der gezondheidsleer maar inderdaad het geheim der voorkoming van ziekte insluiten. Versche lucht b.v. is niet slechts onmisbaar tot genezing van eene ziekte, maar zij is den mensch onmisbaar om gezond te blijven. Wel is het waar dat de Allopathische geneesheer deze vereischten tot de behandeling van eenen lijder dikwerf uit het oog verliest of verliezen moet, maar de Allopathie erkent ze wel degelijk als de hoofdvoorwaarden der behandeling van elke ziekte. De Schrijver wil voorts zijne lijders alleen met diëet, régime enz. behandelen en acht elk ander middel niet slechts overbodig, maar nadeelig; terwijl de Allopathische geneesheer nog andere middelen tot herstelling opspoort en aanwendt.
In het bijzonder speelt het water in de zoogenaamde natuurlijke geneeswijze een hoofdrol. Vele geneesheeren en ook anderen schijnen te meenen, dat het water om deszelfs groote hoeveelheid ook het voornaamste geneesmiddel moet zijn, en te vergeten, dat het zulk een belangrijk aandeel heeft in het zamenstel van en in het onmetelijk aantal werkingen op en rondom onze aarde; dat het water het evenwigt bewaart tusschen de vaste en vloeibare deelen; de bron is geweest van een groot gedeelte der aardvormingen en nog daartoe bijdraagt;

{==542==} {>>pagina-aanduiding<<}
een verblijf en een levensbron is van millioenen schepselen; voor plant en dier een onmisbaar gedeelte en een onmisbare behoefte des bestaans is; door verdamping den regen en daarmede vruchtbaarheid aan velden en akkers verleent; door geheele aardstreken henen vloeit om den bodem vochtigheid en groeikracht te verleenen; de gemeenschap tusschen werelddeelen, landen en volkeren mogelijk maakt; en, eindelijk, tot vele doeleinden in kunsten en bedrijven wordt gebezigd, en den dorst lescht van wezens onuitsprekelijk groot in getal.
Men moet, daarenboven, ook niet vergeten, dat het water een zeer zamengesteld geneesmiddel is, welks eigenlijke krachten van zoo veel omvang zijn, dat geen ander geneesmiddel daarbij is te vergelijken; en ook geen geneesmiddel in de hand eens onkundigen meer nadeel kan stichten dan juist het water. Daarom is eene watergeneesinrigting bestuurd, door een onkundige, niets beter dan een land zonder regering.
Wij vereenigen ons overigens gaarne met den Schrijver, om de natuurlijke geneeswijze eene methode te noemen; maar kunnen haar niet noemen eene methode die andere methoden uitsluit. Immers als wij navorschen waar deze methode op rust, dan komt dat hier op neder, dat men alleen zulke middelen tot genezing wil toelaten, die tot de algemeene voorwaarden des levens behooren en tot de voedingsmiddelen enz. kunnen geteld worden; of, zoo als men zegt: ‘die aan het ligchaam homogeen zijn.’ Doch hierin verkeert die methode handtastelijk in dwaling; want het menschelijk ligchaam bestaat uit vijftien à zestien grondstoffen en een groot getal verbindingen dier grondstoffen, en dagelijks worden met de voedingsmiddelen deze grondstoffen in verschillende verhouding het ligchaam aangeboden, en het is niet te wederleggen, dat indien de mensch, b.v. geen phosphor en zwavel tot zich nam, zijn leven zou worden uitgebluscht, evenzeer als bij gemis aan koolstof. Deze grondstoffen en hare verbindingen zijn dus wezenlijke homogene deelen voor het ligchaam, en wel degelijk onmisbaar. Daar komt nog bij, dat sommige grondstoffen bijzonder geschikt zijn om andere grondstoffen in verbindingen op te nemen, die weder de opneming in het ligchaam bevorderen door oplosbaarheid, fijne verdeeling enz., zoodat men ook wel grondstoffen in spijzen

{==543==} {>>pagina-aanduiding<<}
en dranken gebruikt, die eigenlijk niet tot de zamenstelling van het ligchaam behooren. De natuur heeft daarom in de zoogenaamde uitscheidingen voor een middel tot uitwerping buiten het ligchaam gezorgd, zoodat zelfs eenige zelfstandigheden geheel onveranderd het ligchaam verlaten.
De natuurlijke geneeswijze is alzoo naar ons gevoelen niet anders dan eene aan het ziekbed voortgezette gezondheidsleer, in vereeniging met het water als haar voornaamste geneesmiddel.
Dat Dr. putzer met zijne methode ingenomen is kan geene verwondering baren en is ook geenszins te misprijzen; - dat sommigen hem navolgen is eveneens niet te verwonderen, maar wel te misprijzen; - en dat Dr. putzer van de geneesheeren verlangt de geneesmiddelleer van alles wat geen voedingsmiddel is te zuiveren, en de apotheken te doen sluiten, dunkt ons gelijk te staan met de ijlhoofdige voorstelling van Duitsche eenheid op democratie gevestigd, en andere Utopiën, kinderen van eene zieke verbeelding. Overigens is het welgeschreven en fraai vertaalde werkje de aandacht van alle geneesheeren waardig, vooral omdat het op meestal verwaarloosde middelen tot behoud en herstel van gezondheid wijst; en ook waarheden bevat, die een verstandig en braaf geneesheer niet zal ontkennen.
l.h.v.

De besmettelijke Longziekte van het rundvee. Opgemaakt en beschouwd zoo als die in ons Vaderland en elders voorkomt, met aanduiding der voornaamste politie- en andere maatregelen, om hare uitdelging te beproeven; voornamelijk beschreven ten dienste van veehouders, door  C.C. Goedhardt,Rijksveearts der Eerste Klasse, te Hoorn. Te Amsterdam, bij de Gebroeders Diederichs. 1852. In kl. 8vo. 54 bl. f :-30.

De besmettelijke longziekte is eene ramp, die, even als vroeger de runderpest, onzen veestapel treft. Reeds in het jaar 808 vinden wij bij schotanus en in het jaar 820 bij focke sjoerds van de runderpest melding gemaakt. In 1224, 1249 en 1250 brak de ziekte met hevigheid uit: ‘soo grousamelijck, dat weijnich beesten overbleven, en het meer-en-deel van de menschen storf.’ In de jaren 1713-1719, 1744-1756 en 1768-
{==544==} {>>pagina-aanduiding<<}
1786 woedde de runderpest zoo hevig, dat in 1714 niet minder dan 30198 koeijen, 8437 rieren, 9333 hokkelingen en 13027 kalveren, alzoo nagenoeg 70,000 runderen verloren gingen; en in 1766 stierven er zelfs in de laatste zes maanden zeven-en-negentig-duizend, zeven-honderd en zes-en-vijftig stuks rundvee, alleen in de Provincie Friesland. Vele placaten werden door de Heeren Gedeputeerde Staten van die Provincie uitgevaardigd, alle ten doel hebbende de voorkoming en beteugeling van deze rampvolle ziekte; krachtig en streng waren de maatregelen, en even krachtig en streng de straffen op verzuim of overtreding gesteld. In het jaar 1799 wordt, bij een placaat, reeds van de inënting gesproken als het eenigste middel om op besmette plaatsen de verspreiding der ziekte voor te komen. Deze altijd belangrijke bijzonderheden kwamen ons voor den geest bij 't lezen van dit geschrift van den Heer goedhardt, hetwelk de verschijnselen, de oorzaken en het wezen der longziekte beschrijft, en met voorstellen omtrent maatregelen van politie besluit.
De Schrijver houdt de longziekte voor eene secundaire aandoening, die primitief in de digestieorganen ontstaat; hij gelooft derhalve ook, dat de besmetting zich later dan de ziekte zelve, of liever uit de ziekte-producten ontwikkelt. Doelmatige voeding en stalling, naauwkeurige waarneming en tijdige maatregelen, schijnen Ref. als preventieve; en afzondering en onschadelijk maken als repressieve middelen, achtervolgd door een scherp toezigt en strenge strafbepalingen, de beste politieen voorbehoedingsmaatregelen te zijn. Daarmede komen de door den Schrijver voorgestelde maatregelen ook overeen.
Ref.-zelf heeft in der tijd, bij een adres van eenige veehouders en landbouwers in Friesland maatregelen van dezen aard aan de Regering voorgesteld, waarmede de eigenaars van het vee tevreden waren, en die zij in de plaats gesteld wenschten te zien van andere zeer willekeurige en ondoeltreffende maatregelen.
Wij wenschen dit boekje in de handen onzer veehouders, daar het op naauwkeurige waarnemingen schijnt gegrond en veel belangrijks en goeds bevat. - Vooral heeft het ons genoegen gedaan op te merken, dat de Schrijver waarde hecht en geloof slaat aan eene erkenning der ziekte in haar eerste tijdperk; iets waarop Ref. in 't gemeld adres de aandacht gevestigd en aangedrongen heeft. Zoo lang echter de medische

{==545==} {>>pagina-aanduiding<<}
politie niet behoorlijk is georganiseerd, is er ook aan geene doeltreffende algemeene maatregelen tegen de longziekte te denken; men kan bezwaarlijk een bovenhuis bouwen, waar nog geen benedenhuis bestaat.
De geneeskundige behandeling laten wij ter beoordeeling aan de practische mannen van het vak. Het zout als voorbehoedend middel is, meenen wij, ook elders aangeprezen. De uitvoering van het werkje is goed, maar de taal en stijl zijn verre van onberispelijk.
l.h.v.

Belasting, in beginsel en toepassing. Naar het Hoogduitsch bewerkt door ja. van eik. Te Amsterdam, bij Frederik Muller. 1853. In gr. 8vo. XII en 195 bl. f 2-:

Het is eenigzins bevreemdend dat de Vertaler volstrekt niet opgeeft, welk Hoogduitsch werk hij bij de behandeling van dit onderwerp heeft gevolgd. Daar die opgave ontbreekt is 't voor ons, die met het oorspronkelijke niet bekend zijn, ook niet mogelijk te weten, of wij hier eene vertaling of eene omwerking voor ons hebben. Uit het voorberigt zou men moeten afleiden, dat het eene vertaling is; en eene noot geteekend met de initialen van den Nederlandschen Vertaler (*) bevestigt ons in dat vermoeden. Aan den anderen kant echter is 't opmerkelijk, dat hier veel voorkomt hetwelk met bepaalde toepassing op onze Staatshuishouding schijnt geschreven te zijn. Overigens verklaart de Vertaler, dat hij den Hoogduitschen Schrijver, ofschoon niet persoonlijk, heeft leeren kennen als een man, ‘die aan theoretische kennis van het onderwerp, eene nagenoeg vijf-en-twintig-jarige practische ondervinding in het vak van belastingen paarde.’
Het werk handelt, bij wijze van Inleiding, eerst over de behoeften van den Staat; daarna, over het volksvermogen, zoo-
{==546==} {>>pagina-aanduiding<<}
wel met betrekking tot kapitaal (bezitting) als tot inkomen. Vervolgens staat de S. stil bij de volkshuishoudkundige gevolgen der belastingen; en eerst daarna behandelt hij de allereerste grondregelen der belasting. Dit gedeelte van het werk is meer algemeen en theoretisch. Aan het slot van hetzelve, op bl. 95, worden de volgende belastingen uit een regtskundig, volkshuishoudkundig, en geldelijk staatkundig oogpunt als billijk opgegeven:

‘1o.Belastingen op het zuiver inkomen, naarmate van ieders aandeel in het zuiver volksinkomen, te weten: a. Bij voorkeur volgens eenen gelijken maatstaf van zuiver inkomen. b. Gedeeltelijk naar eenen ongelijken maatstaf van zoodanig inkomen.

2o.Belastingen op het verbruik van in- en buitenlandsche goederen.

3o.Bijzondere belastingen of schadeloosstellingen, voor bijzondere voordeelen door dezen of genen genoten, uit het gebruik door hem gemaakt van sommige Staats-inrigtingen.’

De S. zegt evenwel niet, welk gedeelte der noodzakelijke belastingen op elke dezer aangeduide wijzen moet worden opgebragt; maar besluit dit deel van zijn betoog met de mededeeling van enkele zeer juiste grondregelen.
Met de Vijfde Afdeeling, bl. 98, waarin vervat zijn denkbeelden omtrent een belastingstelsel overeenkomstig de behoeften van onzen tijd, komt de S. op een meer practisch terrein. Hij geeft daarbij, inzonderheid met betrekking tot den progressieven aard eener belasting op het inkomen, zijne afkeuring te kennen van Socialistische of Communistische doelëinden bij het uitschrijven van belastingen; en inderdaad is de doorgaande strekking van dit werk tegen de veldwinnende beginselen van Socialisme en Communisme gekant: gelijk de Vertaler in het Voorberigt ook doet opmerken, als hij betuigt dat deze kenmerkende eigenschap van het geschrift hem aanspoorde om het voor de Nederlandsche drukpers te bearbeiden.
De S. wijdt zeer breedvoerig uit over eene belasting op de inkomsten, bl. 105-169; daarna komt hij tot de belastingen op het verbruik, bl. 169-185; eindelijk handelt hij over de belastingen of vergoedingen voor het genot, dat bijzondere personen hebben uit het gebruik van sommige staatsinrigtingen, bl. 185-194. Een aanhangsel van ééne bladzijde over

{==547==} {>>pagina-aanduiding<<}
de gemeentelijke belastingen besluit dit werk; maar dit aanhangseltje zelf is karakteristiek en kan dienen om den geest van dit geschrift te doen kennen. Wij herinneren nog slechts dat de Vertaler in zijn voorberigt zegt, dat hij zich niet met alle de in dit werk voorkomende stellingen kan vereenigen; ofschoon wij natuurlijk, bij gemis van aanwijzing, niet kunnen nagaan of dat ook op dit aanhangsel, waarin, onzes inziens, veel gezond verstand en Staatshuishoudkundige kennis doorstraalt, moet worden toegepast. Men oordeele: ‘Het ware te wenschen, dat deze uitgaven (ter bestrijding van gemeenteuitgaven), met inachtneming van ieders bijzondere gehoudenheid tot bijdrage daartoe, konden worden omgeslagen in dezelfde verhouding als de regtstreeksche belastingen. In vele gemeenten, voornamelijk in steden, hebben echter de beraadslagingen der gemeenteraden geleid tot de uitkomst, dat niet alle behoeften der gemeentekas langs dien weg kunnen worden gedekt, en uit dien hoofde is men langzamerhand gekomen tot een stelsel van gemeente-accijnsen op vele artikelen, b.v. op dranken, vleesch, meel, brandstoffen enz. Gewoonlijk gaat de voldoening dier accijnsen met eenige lastige formaliteiten gepaard. Tegen deze gemeente-accijnsen kan veel worden in het midden gebragt, want zij belemmeren het vrije verkeer, doch zullen zoo lang in stand dienen te blijven als de gemeenten dit wenschen, en de meening geen veld wint, dat het doelmatig en in de praktijk uitvoerbaar is, om de sommen die gevonden worden uit de heffing van de gemeente-accijnsen, bij wijze van regtstreeksche belastingen bijeen te brengen.’

Tweede Verslag van de Algemeene Vereeniging tegen het Pauperisme bij de arbeidende klassen van den minder gegoeden stand. Te Groningen, bij P.S. Barghoorn. 1852. In gr. 8vo. 122 bl. en eene uitslaande tabel. f :-50.

Wij zouden niet durven beslissen, of door de oprigting van de Algemeene Vereeniging tegen het pauperisme, te Groningen, het vraagstuk is opgelost omtrent de beste wijze waarop het zoo noodige en nuttige verband tusschen de verschillende arm-
{==548==} {>>pagina-aanduiding<<}
besturen en inrigtingen van liefdadigheid zou kunnen worden tot stand gebragt. En toch is er zeer veel goeds in die inrigting. Die vrijheid van werking in eigen kring, welke het goede wat zij elders ziet, uit eigen beweging slechts en ongedwongen overneemt, maar door liefde tot den naaste en blakenden ijver voor de goede zaak aangevuurd, steeds andere wenscht te overtreffen; die edele wedstrijd van ondernemingsgeest op het gebied van werkverschaffing, waaruit reeds zooveel goeds is voortgesproten; die gedurige toenadering en onderlinge raadpleging; die wederkeerige hulpvaardigheid in onderrigting; die openbaarheid in mededeeling van hetgeen ook elders van nut zou kunnen zijn: - dat alles heeft men reeds in groote mate door deze Vereeniging tot stand gebragt, en de grondslagen zijn gelegd om dit echt huishoudelijke en nuttige, en daarbij zoo edele en waarlijk Christelijke element verder uit te breiden.
Mogt ook in andere provinciën zoodanige Vereeniging tot stand komen, en eindelijk eens een nieuw leven ontluiken in die sleur van bedeeling en kapitalisatie die velen onzer arminrigtingen kenmerkt, waarvan de eene de andere verdringt en in den wegstaat. Er kon met veel minder geld nog zoo veel meer goeds tot stand worden gebragt, ging men maar met de ondervinding en met elkander te rade, en paste men slechts de goede beginselen der Staatshuishoudkunde op de arm-verzorging toe.
In dit zeer goedkoop verkrijgbaar gestelde Verslag ziet men, wat in Groningen is uitgerigt, zoowel door de Algemeene Vereeniging tegen het pauperisme, als door de verschillende bijzondere Vereenigingen die tot het lidmaatschap der Algemeene Vereeniging zijn toegetreden. Die uitkomsten zijn waarlijk verrassend en verblijdend; en het laat zich aanzien, dat zij nog veel meer zullen toenemen.
Wij komen er later gaarne op terug, en bevelen inmiddels dit Tweede Verslag aan de bijzondere aandacht der diakoniën, burgerlijke armbesturen en andere liefdadige vereenigingen in ons Vaderland; bijzonder echter aan die mannen, welke in onze groote Hollandsche steden aan het hoofd van de armverzorging staan, en die hier zoo veel zullen aantreffen, dat ook in hunnen kring navolging verdient.


{==549==} {>>pagina-aanduiding<<}

De Tolquestie van het Zwolsche Diep nogmaals toegelicht door de binnenschipperij van Zwolle, Hasselt, Zwartsluis, de Dedemsvaart, Meppel, Hoogeveen en de Smilde. Te Assen, bij J.O. van Houten. 1852. In gr. 8vo. VI en 32 bl. f :-30.

Op den titel is nog het volgende bijgevoegd: ‘Vervolg op de toelichting der tolquestie, in 1849 door die binnenschipperij uitgegeven, in antwoord op eenige ‘Opmerkingen van den Heer b.p.g. van diggelen, naar aanleiding van de Tolquestie van het Zwolsche Diep. Regtskundig toegelicht door Mr. l. oldenhuis gratama, Plaatsvervangend Kantonregter en Procureur te Assen.’ - Wij hebben hier dus het vervolg van de repliek, of liever de tripliek van den Heer gratama voor de binnenschipperij.
De questie-zelve is te bekend om er lang bij stil te staan: men weet reeds vooraf, wat men hier betoogd en wederlegd zal vinden. Onder de Bijlagen vindt men ook eene opgave van de geheele literatuur van het onderwerp, met inbegrip van alle artikelen in tijdschriften en dagbladen; waaruit onder anderen blijkt, dat reeds tweemaal vóór dezen in dit Maandschrift er over is gehandeld: 1849, No. XIII en 1850, No. VII. Wij kunnen dus daaraan refereren; terwijl wij ten slotte de literatuur aanvullen met de vermelding van een brief en opstel van den Heer Mr. f.l. rambonnet, fz., geplaatst in het Alg. Handelsblad van 6 Junij, Zondags-Editie.




Geschiedkundige beschrijving der stad Groningen, door  E.J. Diest Lorgion,Theologiae Doctor en Predikant te Groningen. Met platen en kaarten. 5e, 6e 7e Aflevering. Eerste Deel. Te Groningen, bij H.R. Roelfsema. 1851 en 1852. In gr. 8vo.; van bladz. 257-450, met voorwerk en inhoudsopgave. f 4-75.

Het mogt ons te beurt vallen, in den loop van 1851 (Vaderl. Letteroefeningen, 1851, No. IV, bladz. 155) van de in 1849 en 1850 verschenen eerste vier Afleveringen van dit werk verslag te doen. Wel kwam het ons toen voor als of het Eerste Deel was afgewerkt; maar dit schaadde geenszins aan ons overzigt, daar het uitgegeven gedeelte voldoende was om over

{==550==} {>>pagina-aanduiding<<}
het werk-zelf te oordeelen. Sedert zijn er ook de vijfde, zesde en zevende Afleveringen van verschenen, en wij verheugen ons daarvan insgelijks verslag te kunnen doen; terwijl de tot heden alleen uitgegeven Eerste Aflevering van het Tweede Deel, met de nog aanstaande vervolgstukken, zoo wij vertrouwen, ons later nieuwe stof tot mededeelingen aangaande den inhoud en de bewerking van deze geschiedkundige beschrijving zullen opleveren.
In het Achtste Hoofdstuk des Eersten Deels wordt zij voortgezet omtrent de uiterlijke en inwendige gesteldheid der stad, en daarbij aangemerkt, dat zoo al, ondanks de gemaakte verbeteringen en vergrootingen, een ingezeten van oude dagen in de tegenwoordige gedaante der stad, de vroeger door hem bewoonde nog zoude herkennen - evenwel de burger van dien tijd er zich heden ten dage een vreemdeling zou gevoelen, uit hoofde van den zoo zeer veranderden toestand der Maatschappij. Dit geeft den Schrijver aanleiding om uit te weiden over de bij den Raad berust hebbende Souvereine magt, en over de zamenstelling van dien Raad en deszelfs verrigtingen. Daarna handelt hij over den invloed van het gildewezen op het bestuur, en over de burger-gilden en raads-gilden in derzelver onderscheidingen; waaruit men ook ziet, dat zelfs adellijken zich deden opnemen in het brouwers-gilde: het aanzienlijkste, waarvan alleen vermogende personen leden konden zijn. De wetten der gilden deelt hij in hoofdtrekken mede, en gewaagt ook van het afzonderlijk regterlijk Collegie dat het gildregt uitmaakte, en van de hoofdmannen. Voorts toont de Schrijver hoe de algemeene verpligting der burgers om de wapenen te dragen, aanleiding heeft gegeven tot vereenigingen ter oefening in den wapenhandel: hoewel de schutterij, volgens eene oorkonde van 1434, reeds van vroeger tijden dagteekent; en hoe, na de opheffing van het onderscheid tusschen schutters en gewapende burgers, de schutterij geordend en uitgebreid, en in 1657 zelfs tot achttien vaandelen opgevoerd werd. - Uit die algemeene verpligting tot het dragen der wapenen wil de Schrijver hebben afgeleid het uitsluitend erfregt der zonen, en het geven van slechts een uitzet aan de dochters. Hij handelt verder, naar aanleiding van de voorkomende strafwetten in het derde deel van het stadsboek, over de gewoonten en misbruiken bij de feestelijke zamenkomsten

{==551==} {>>pagina-aanduiding<<}
der gilden; over het laat verblijven in de tapperijën, over het spel, en over de ongeregeldheden bij bruiloftsfeesten, en doop- en lijkmaaltijden.
Sprekende over de vorderingen der beschaving, doet de S. opmerken, dat het in 1457 gestichte klooster voor de Broeders van het gemeene leven daartoe veel heeft bijgedragen, en hoe de om zijne welsprekendheid zoo beroemde johannes brugman de verbetering der zeden heeft bevorderd. Ook over het verlichting en beschaving bevorderende klooster van aduard, en over den beroemden wessel gansfort spreekt hij in het breede, en herinnert daarbij de getuigenissen van erasmus en emmius over deze en andere voortreffelijke voorgangers in het goede.
In het Negende Hoofdstuk wordt het aanbreken van een voor Groningen hoogst belangrijk tijdperk vermeld: de vermeerdering, namelijk, van Groningens invloed in Friesland, ten gevolge van een onderling gesloten nieuw verbond (1467). Breedvoerig wordt daarna gehandeld over de opvordering van karel den Stouten aan de Groningers, en de daaruit ontstane gebeurtenissen; vooral over het uitzigt op eene vereeniging van Groningen en Ommelanden tot één gewest (dat echter verviel, door eene afwijzende beschikking des Keizers); over het doel van Groningen om aan het hoofd te staan van geheel Friesland, dat in 1479 scheen bereikt te zullen worden; en over den veelbeteekenenden inhoud der drie in 1481 door van loo overgebragte Keizerlijke brieven. In 1487 werd, na de sluiting van het zoogenaamde groot verbond, de invloed van Groningen in Friesland nog vermeerderd; maar, zegt de Schrijver, veel belangrijker nog was het verbond, dat in 1491 met Oostergo werd aangegaan, - ofschoon het tevens beschouwd moet worden als de voorname bron van de daarop voor Groningen gevolgde moeijelijkheden, en het eindelijk verlies harer vrijheid.
Tot het sluiten van dit verbond - zeide beninga - waren de Groningers overgegaan, bekoord door de zonden van gierigheid en hovaardij, dewijl zij, door hetzelve, een koningrijk zouden hebben en aan Venetië gelijk zouden zijn. Hoe de Schieringers deswege verstoord waren, en welke gevolgen dit had, wordt breedvoerig medegedeeld in het slot van dit Hoofdstuk, waarin ook voorkomt de onderwerping van Groningen aan Graaf edzart van Oostfriesland, en diens aanne-
{==552==} {>>pagina-aanduiding<<}
ming tot Heer, met hetgeen daartoe medewerkte: ook de belegering door Hertog albert van Saksen staande den bloedigen tweespalt der Schieringers en Vetkoopers. - De uitkomst der hardnekkige verdediging tegen die door vele wreedheden gekenmerkte belegering, onder de leiding van den Saksischen vijt van drachsdorf, was: een plegtig verbond met edzart gesloten; diens intrede binnen de benaauwde veste in April 1506 aan het hoofd van vijfduizend welgewapende mannen, en het stichten van een sterk kasteel, met wallen, torens, en breede grachten binnen Groningens muren, om de onlangs nog zoo fiere en onafhankelijke stad in bedwang te houden.
In het Tiende Hoofdstuk handelt de Schrijver over de gevolgen dier keuze van Groningen. Edzart had nieuwe moeijelijkheden met Hertog george, totdat, na herhaalde indagingen dan voor deze dan voor gene Mogendheid, Saksische benden op nieuw (in 1514) de stad aangrepen, welke na, buiten weten van edzart, te vergeefs beproefd te hebben om zich met hen te verstaan, het hoog gezag, met voorkennis van edzart, aan den Hertog van Gelre opdroeg, nadat alle andere middelen tot bevrijding der stad gefaald hadden. Edzart, van zijne regten op Groningen hebbende afgezien, verliet die stad, doch eerst later werd het door hem gebouwde kasteel ontmanteld, terwijl het gezag van dien Graaf tot 1516 in de ommelanden van Groningen meerendeels stand hield. Een eed van hulde en trouw der Ommelanders aan den Gelderschen Hertog, haalde in 1521 de banden tusschen dien Vorst en de stad naauwer toe, en bekrachtigde de vroeger in geschrift gebragte overeenkomst. Plegtig was de intogt des Hertogs in 1522 binnen Groningen, alwaar hem in de Martini-kerk de hulde van het bestuur, en in de Walburgs-kerk die der burgerij bij eede gebragt werd. Maar die opdragt van magt en gezag aan eenen vreemden Heer deed zich later drukkend gevoelen, toen des Hertogs Stedehouder de eerste onruststoker werd, en door overdreven ijver voor zijnen meester de belangen der stad voorbijzag, hare vrijheden en regten bedreigde, en ondersteund door eenige raadsleden, die jaargelden van den vreemden Vorst trokken, aanleiding gaf tot dat oproer in 1525, hetwelk een geruimen tijd aanhield, en een onderzoek naar de stedelijke gelden deed plaats grijpen; waarbij een lid van den raad, afstammeling van eene der voornaamste familiën, beschuldigd

{==553==} {>>pagina-aanduiding<<}
werd: dat hij te diep in de rentekamer had getast. Het kussen in de raadsvergadering waarop hij pleeg te zitten werd weggenomen en vertrapt, doch hij-zelf ontvlugtte; terwijl kaspar van marwijk de burgerij tegen de stedelijke regering opzette, om haar voor den Hertog te winnen en van hare natuurlijke overheden te verwijderen. Ondanks de ernstige vermaningen van den Hertog om de onlusten te dempen, dwong de burgerij den raad eene onteerende veroordeeling van den voortvlugtigen af. Het einde was, dat de borg gestelde personen, de stads schulden betaalden, en het volk weêr tot rust kwam. De Schrijver teekent hierbij aan, dat het ook niet blijkt, dat de pogingen van den Stadhouder van marwijk, om tweedragt tusschen de burgerij en de regering te stoken, hem verder hebben gebaat. In 1529 werd hij vervangen, en de stad won er bij; want het bestuur van karel, een bastaardzoon van den Hertog van Gelre, was zacht, en bevorderde de welvaart van Groningen, tot hij, in 1536, valschelijk beschuldigd van ketterij, de stad heimelijk verliet, om te ontgaan aan de wraak zijns vaders. En toen zijn opvolger in het stedehouderschap, voor zich of voor zijnen meester, eene magtsuitbreiding zigtbaar op het oog had, werd aan dat alles een einde gemaakt door de opdragt van de magt en het gezag der stad aan Keizer karel V, ten gevolge waarvan de Friesche Keizerlijke Stedehouder schenk binnen Groningen kwam, en in naam zijns meesters hulde en eed ontving.
In het Elfde Hoofdstuk handelt de Schrijver, na vermelding van eenige bloedelooze twisten met Appingadam en met de Oostfriezen over zuiver stoffelijke belangen, breedvoerig over het aandeel der stad in de Kerkhervorming; en deelt eenige hoogstbelangrijke stellingen mede, welke door den meermalen in dit werk eervol vermelden willem frederiks, een der aanzienlijkste geestelijken der stad, met anderen ter betwisting aan de Dominikaner monniken werden voorgelegd. Dat de stadsregering met hen medewerkte om de kennis van het Evangelie te bevorderen, en zoo doende den toestand der kerk te verbeteren, zonder de orde en den vrede te verbreken, staat hier tot haar eeuwige lof aangeteekend, en wat daaromtrent op bladz. 397 te lezen staat, verdient alsnog elks behartiging. Het is de inhoud eener vroeger uitgevaardigde, in

{==554==} {>>pagina-aanduiding<<}
1538 herhaalde Kerk-orde door de geestelijken onderteekend, en waardoor eene openlijke scheuring verhoed werd.
Eerst in 1550 ontstond er, onder den leeraar feito ruardi, eene afzonderlijke Hervormde gemeente, die vooral aan de zorgen van praedinius, een verdienstelijk man, wiens grafsteen nog gewezen wordt, hare vestiging had te danken. Hadden elders in de Nederlanden vervolgingen om het geloof plaats, in Groningen bleef alles rustig; eerst in 1567 werd het bevel door de Landvoogdes uitgevaardigd, om de godsdienstoefening der Hervormden te doen staken; 't geen echter eerst na een herhaald schrijven in Maart 1568 werd ten uitvoer gelegd door 's Konings Luitenant, die een deel van de aanhangers der Hervorming deed uitzetten. Daarna verhaalt de Schrijver den aanslag van lodewijk van nassau op Groningen, en hoe hij later door alva verdreven en verwonnen werd, waarop de hervormingsgezinde stad die nederlaag van lodewijk moest bezuren. De tot dusverre niet aangenomen bisschop in het nieuw opgerigte Nederlandsche bisdom werd nu in staat gesteld zijne bediening uit te oefenen, en alva liet eene sterke bezetting krijgsknechten achter om de orde te handhaven, zoo als hij die begreep, en deed er tevens een sterk kasteel bouwen. Hierdoor ontstond ook bij den raad der stad misnoegen; men wilde aftreden, doch werd verpligt aan te blijven. Eerst in 1575 werd een voorstel om tot de oude wijze van verkiezing terug te keeren gedaan, door den tot Stadhouder verheven Kolonel de robles; en toen men zich niet verstaan kon, werden door de Spaanschen de sleutels der stad uit het huis des Burgemeesters gehaald, ja, zelfs werd er bevolen twee stadspoorten te doen ontruimen om die te doen sloopen. Wij gaan het verder gebeurde, tot het voor Groningen zoo heugelijk tijdstip der verlossing van het vreemde krijgsvolk in Maart 1577, voorbij; maar willen nog melden,
hoe de in 1537 ontstane wrevel tusschen de stad en de Appingadammers over het stapelregt tot eene zoo ernstige oneenigheid klom, dat, in 1577, het stilzwijgend verlengde verbond werd opgezegd, hetwelk velen der Ommelanders door eene daad van geweld, op 't verlies van hunne vrijheid kwam te staan. Na in bijzonderheden vermeld te hebben, wat aanleiding gaf tot rennenbergs komst op 24 Junij 1579 binnen Groningen, waarom hij het verliet, en daarna weder daar binnen wilde terugkeeren, deelt de

{==555==} {>>pagina-aanduiding<<}
Schrijver nog de handelingen mede welke het verdrag en den intogt van Prins maurits op den 23sten Julij 1594 voorafgingen en voorbereidden, en hoe die Vorst, op den 2den Augustus van dat jaar, de regering ontsloeg en eene geheel nieuwe aanstelde, alleen uit Hervormden bestaande.
Zoo hebben wij vlugtig het tijdperk doorloopen, dat de navorschende en ijverige, door volharding gesterkte geest van den verdienstelijken Schrijver heeft toegelicht. Met opmerkenswaardige onpartijdigheid heeft hij de geschiedenis van dit tijdsgewricht beschreven. Ook de eenvoudigheid der voordragt is een waarborg van waarheidsliefde; de ongekunstelde mededeeling van altijd betreurenswaardige gebeurtenissen wekt tot nadenken op; het geheel bevat een schat van leering, waarmede wij hopen, dat elk zijn voordeel moge doen.
Trouwe burgerzin, geloofsvrede, verdraagzaamheid, zedelijke beschaving van hoofd en hart zijn als edelgesteenten, aan de stedelijke kroon van Groningen, reeds in die vroegere tijden vastgehecht, en luisteren het karakter der ingezetenen op. Wij vertrouwen, dat de geschiedenis der stad in later tijdsgewricht haar niet zal behoeven voor te stellen als van die sieraden ontbloot, maar dat ook daarin de stedekroon zal blijken door diezelfde edelgesteenten geschitterd te hebben.
De kaart en platen bij deze Afleveringen gevoegd, zijn met zorg bearbeid en hebben eene blijvende waarde, omdat zij meer tot verduidelijking dan tot versiering strekken. Wij wenschen het werk veel vertiers toe, want beiden, de Schrijver en de Uitgever brengen er iets goeds en degelijks in tot stand, dat door behagelijkheid zich als van zelf aanprijst.

m.
m.v.





1. Vrolijkheid. Poëzij door Mr. prudens van duyse. Te Leeuwarden, bij V. Meursinge. 1853. In 12mo. 196 bl. f 1-25.

2. Gedichten van j.m. dautzenberg. Te Brussel en te Gent, bij C. Mucquardt. 1850. In kl. 8vo. XV en 200 bl.

3. Nederduitsch Letterkundig Jaarboekje voor 1853. 20ste Jaargang. Te Gent, bij J.S. van Doosselaere. In kl. 8vo. 178 bl.

Wij weten niet wat de twee laatstgenoemde werkjes kosten, noch óf en wáár die hier verkrijgbaar zijn. De titels geven

{==556==} {>>pagina-aanduiding<<}
daaromtrent geene inlichting, en 't is vooral om die reden, dat wij ze nog niet hebben aangekondigd. Hunne vermelding thans zal het debiet er van niet sterk bevorderen, want gedichten vóór drie jaren in 't licht verschenen, kunnen niet meer als onbekend worden beschouwd, en 't haftenleven van Jaarboekjes is zóó kortstondig, dat zij tien maanden na hunne geboorte reeds oud zijn. Wij zouden er dan ook geheel van hebben gezwegen; doch er is eene bijzóndere reden waarom wij die werkjes ter sprake brengen, nu de nieuwe bundel gedichten van Mr. prudens van duyse, te Leeuwarden uitgegeven, voor ons ligt. Om deze reden staan zij, hoe spade ook, met dien bundel hier vermeld; als of het drietal bij elkander behoorde. Het verband, dat er voor ons tusschen die werkjes bestaat zal blijkbaar worden aan het slot dezer aankondiging, waarin wij ze eerst, zoo kort mogelijk, afzonderlijk zullen behandelen.
No. 1. De vrolijkheid van den Heer van duyse (wiens door het Instituut bekroonde Verhandeling, over de Oude en Nieuwere Dichtkunst, met verlangen wordt te gemoet gezien), is die van een verlicht, scherpzinnig, geestig, onafhankelijk man, die nu eens met een trek van medelijden, dán met een half spotachtigen glimlach om de lippen, de wereld, de menschen, en het leven met opgeruimde blikken gadeslaat, en zijne opmerkingen puntig en niet minder bevallig in dichtmaat uitspreekt; of ook wel, in oogenblikken van geest-ontspanning, aardige historische feiten, of anecdoten, vloeijend en vernuftig berijmd. Het lagchen doet den lezer bij zijne luimige gedichten niet uitschateren; maar de bundel bevat, daarentegen, schier géén enkel stukje dat niet tot opgeruimdheid stemt, en door degelijkheid het verstand boeit. Wie het boekje digtslaat (zóó ging 't ons) zegt niet dat het grappig is, en zet het daarmede in zijne kast; maar denkt er met genoegen over na, en doorloopt het gelezene nogmaals en nogmaals, zoo als hij dat doet bij 't bladeren in zijn huygens, of in andere vruchten van oordeel en vernuft, die smakelijke kernen bevatten. De verzameling - een honderdtal kleine verhalen, legenden, anecdoten, mengel- en puntdichten - biedt eene luchtige, veelal ook nuttige lectuur aan voor elk ledig oogenblik, en getuigt door de zoetvloeijendheid der verzen (hoewel hier en daar slecht gecorrigeerd) en door de groote verschei-
{==557==} {>>pagina-aanduiding<<}
denheid in dichtmaten en strophen, van de studie en bekwaamheid des Dichters, die hier ook zoo het schijnt eene éérste proeve geeft van metrische poëzij, in het Ode-vormig leerdichtje Aan Licyn, (naar horatius) en van de Nevelingenmaat in de legende de Houthakker. - Wij zullen onze lezers niet vermoeijen met de titels der stukken, zelfs niet van die welke ons bijzonder hebben geboeid;
maar vergasten hem liever op eenige coupletten die het werk iets nader doen kennen. Van welk een aard de vrolijkheid is die den Heer van duyse, te midden zijner ernstige bezigheden, in de snaren doet grijpen, en tot welke hij anderen opwekt, toont ons de aansporing waarmede de bundel geopend wordt:

Blinkt, der purpren koets ontstegen, 
U een Meische morgen tegen 
Met een jongen hemellach, 
Broeder, doe naar zijn vermanen: 
Terg den Heere door geen tranen, 
Pluk het bloemtje van dien dag! 
 
Kies een bruidjen in haar bloesem, 
Rust op haar getrouwen boezem, 
Laaf uw ziel aan kus en lach; 
Laat de hoop u niet bedriegen; 
Haast u: tijd en liefde vliegen, 
Pluk de bloem van elken dag! 
 
Kunt ge een kennis meer vergâren, 
Om uw deukend brein te klaren 
In Gods licht, zoo dikwijls, ach, 
Door een zwarten nacht bestreden 
Met een heir spitsvondigheden, 
Pluk de bloem van elken dag! 
 
Kunt ge in stilte een weldaad zaaien 
Welker oogst gij eens zult maaien 
Wen het leven (zwak als rag, 
Dat een windje kan vrijbuiten) 
Zijn onzeekren loop zal stuiten, 
Pluk het bloemtje van dien dag! 

Om spoedig met den Dichter-zelven kennis te maken leze men, het boekjen opvattende, maar dadelijk de satirieke Jeremiade; Mijn vader zaliger, die we gaarne hier overnamen als

{==558==} {>>pagina-aanduiding<<}
't bestek dat niet verbood. Liever gebruiken wij de weinige ruimte ter onzer beschikking, om eenigzins den verlichten geest van dit werkje te doen uitkomen, en kiezen daartoe het fraaije en bevallige gedichtje Ware ik:

‘Ware ik Paus, of ware ik Koning!’ 
O, wat simpele ijdelheid! 
Gij zijt meerder dan een koning. 
Zie, de troon der starrenwoning 
Dekt u met zijn majesteit. 
 
Laat dien droom der schaduw varen, 
Ken u zelven: gij zijt vorst. 
Wil, en dat uw driften buigen, 
En hun juk zal u getuigen: 
‘Mensch, een God woont in uw borst! 
 
Ware ik Paus!’ - Welnu, wat zoudt ge? 
Falen zoo als nu gewis; 
Wenschen hooger op te steigeren, 
En waar scepters hulde weigeren, 
Voelen, dat men mensch nog is. 
 
Vorst, noch Paus wenschte ik te wezen, 
Had ik daar de keuze van; 
Maar mij kennen, op mij waken, 
En gelukkigen soms maken: 
Onder niemand stond ik dan. 

Als wij een denkbeeld, ook maar oppervlakkig, van den levendigen inhoud wilden geven, zouden wij geheele bladzijden moeten vullen. Het medegedeelde, hoe weinig ook uit den rijken voorraad, is, zoo wij hopen, genoeg, om het verlangen naar 't bezit van dezen bundel te vermeerderen. Wij achten dien óverwaardig om naast de luimige gedichten van van zeggelen te worden geplaatst, en bevelen hem ook den Rederijkeren aan, die er veel geschikts voor de voordragt in zullen vinden, tot veraangenaming en ten nutte van de vergaderingen der Kamers.

No. 2. De bundel van dautzenberg bevat luim en ernst. Ook bestaat er een merkbaar verschil tusschen zijne dichtvruchten en die van van duyse. Beiden bezitten vernuft, gevoel, en verbeelding in ruime mate; maar bij van duyse

{==559==} {>>pagina-aanduiding<<}
heerscht, dunkt ons, meer het vernuft, en bij dautzenberg meer het gevoel en de verbeelding. De eerste schijnt ook meer subjectief; de laatste meer objectief te zijn. In verlichtheid van denkwijze komen zij overeen, en ook daarin, dat de kunst, wat hare vormen betreft, hun eene zaak is van studie en nasporing. Een groot aantal der gedichten van dautzenberg bestaan uit geäccentueerde verzen, in geregelde jamben, trochaeën, of trippelvoeten, en hunne welluidende verscheidenheid in de schikking der rijmen, en in de afwisseling van korte en lange verzen bewijst, hoe gemakkelijk hij zich beweegt en als te huis is in die versbouwkunst, welke wij de Nederduitsche heeten. Maar zij is hem niet genoeg. In Luxemburg (zoo wij meenen) woonachtig, en in 't Hoogduitsch niet minder bedreven dan in 't Nederduitsch en Vlaamsch, vindt hij de accenten (klemtoonen) in hunne geregelde opvolging ééntoonig en vervelend, en wenscht hij dat men werk make van het metrische vers; en dat ook hier - gelijk 't in Duitschland sedert voss geschied is - de lengte en kortheid der syllaben zoo naauwkeurig mogelijk gemeten en vastgesteld worden. Hij heeft dan ook eenige metrische verzen in den bundel geplaatst. Maar bovendien vindt men er ook een aantal gedichten in de maat van het Nevelingenlied: die maat welke, misschien niet ten onregte, door sommigen geacht wordt eene oorspronkelijk Nederduitsche te zijn, en die zij daarom weder ingevoerd wenschen te zien, voor het heldendicht en andere dichtsoorten van langen adem. - Onze lezers zullen uit dit weinige begrijpen, dat er aan het beoordeelen van een bundel die zoo vele heterogene vormen, en zulke uiteenloopende denkbeelden en wenschen omvat, niet te denken is in een tijdschrift. En al hadden wij daartoe de veelzijdige bekwaamheid, de lust er toe
zoude ons ontbreken; overtuigd als wij zijn, dat redeneringen hier niet afdoen. Wát de Vlaamsche school aangaande den Nederduitschen dichtvorm (dien zij misschien maar ten halve kent) moge leeraren; hij zal stand houden zoo lang 't in een anderen vorm niet gelukken kan even gemakkelijk verzen te schrijven zoo glad, helder, ongewrongen en ongekunsteld, en, naar den eisch der zaken of momenten, gespierd, teeder, schilderachtig en zangerig als de geäccentueerde verzen. In dat gevoelen nagaande, het strijdige van ons taaleigen tegen de banden en boeijen van de metri-
{==560==} {>>pagina-aanduiding<<}
sche verssoorten, zoo blijkbaar in hetgeen mannen van talent, in deze en de vorige eeuw, in metrischen vorm openbaar hebben gemaakt, en in hetgeen de begaafden van duyse en dautzenberg in dien vorm, en ook in den vorm van het Nevelingenlied nu geleverd hebben - gelooven wij, dat de bestaande Nederduitsche dichtvorm nog volstrekt geen gevaar loopt van spoedig onttroond te zullen worden; vooral niet sedert het jambische viervoetige vers schier algemeen gebruikt wordt voor de epische onderwerpen, in plaats van het (door velen gelaakte, door weinigen begrepene) Alexandrijnsche vers. - Dit neemt niet weg, dat wij den bundel van dautzenberg, ook om het streven en zoeken naar iets nieuws en beters, op hoogen prijs stellen. Zéér mogelijk, dat daar iets goeds uit voortkome. Wij zien het nut er van reeds in eenige stukken, bij welke 't invloed heeft gehad op den vorm; namelijk op het zamenstel der strophen, en op 't vernuftig gebruik van sommige figuren van den stijl. Kunstig en ongemeen lieftalig vinden wij, onder anderen, de herhalingen in Triolettenkrans, Natuurontwaken, Meiliefde, en de Vlaamsche Saga. Als de ruimte het toeliet deelden wij ze allen mede, want de wijze van herhaling verschilt in
elk dier stukjes; maar wij moeten eene keuze doen, en kiezen Natuurontwaken:

Reeds is de winter op de vlucht, 
Het rijk der droefheid is ten end: 
De bloem herrijst in milder lucht 
Elk struikjen zingt: lang leev' de lent! 
 
Het rijk der droefheid is ten end, 
De weide pronkt in jeugd'gen zwier, 
Elk struikjen zingt: lang leev' de lent! 
En 't amen murmelt de rivier. 
 
De weide pronkt in jeugd'gen zwier, 
De leeuwrik fluit zijn geestig lied, 
En ‘amen’ murmelt de rivier 
Bij 't zacht geruisch van 't slingrend riet. 
 
De leeuwrik fluit zijn geestig lied, 
En 't muschjen kweelt en juicht en speelt 
Bij 't zacht geruisch van 't slingrend riet, 
En zoet is oog en oor gestreeld. 

{==561==} {>>pagina-aanduiding<<}

En 't muschjen kweelt en juicht en speelt, 
De vreugde dreunt door 't groene veld, 
En zoet is oog en oor gestreeld, 
Als klank en kleur te saêm versmelt. 
 
De vreugde dreunt door 't groene veld. 
De vreugde dreunt tot in het hart. 
Als klank en kleur te saêm versmelt 
Vlucht met den winter leed en smart. 

Doch wij kunnen evenwel den lust niet onderdrukken om nóg eene kleinigheid over te nemen, die geen titel draagt, maar wel waardig is dat wij ze ‘'t Juweelken’ noemen:

Daagliks sloop ik in 't prieelken, 
Waar mij gul een meisje ontving 
'k Schattede dat rein juweelken, 
Dat me koos tot lieveling. 
 
's Morgens lokte mij 't prieelken 
Lokte in de avondschemering. 
Ach! verloren is 't juweelken, 
Dat zoo minnend aan mij hing. 
 
Nacht omhulde 't schoon prieelken 
Met de naarste mijmering. 
's Doodes engel zag 't juweelken, 
Droeg het in der englen kring. 

Een scherpzinnig man zegt ergens, dat het een geluk voor den dichter is, een onpartijdig dichter tot Commentator te hebben. Wij zijn dat met hem eens, maar strekken 't gezegde ook tot den beoordeelaar uit, sedert wij eene aankondiging van deze gedichten hebben gelezen, waarin zij bijkans als prullaria werden behandeld. Onze waardering van het schoone dat zij bevatten wissche die grief bij den Dichter uit, en verzoene hem met de Hollandsche kritiek!
Doch er is ook vrij wat gebrekkigs in het werk, dat dit ongunstige oordeel eenigzins wettigt, en ook hier niet onvermeld kan blijven. Het Voorwoord bevat eene soort van allerhande. Eerst verdediging van lik, in plaats van lijk, en van de woordjes du (spreek uit: doe), dy, dyn. Dán voorstel omtrent heur, haar, en ze. Wijders veroordeeling van de prosodie van kinker. Daarop afkeuring van den Vlaamschen (?)

{==562==} {>>pagina-aanduiding<<}
dactylischen versbouw; met name van dien van tollens. Vervolgens ontschuldiging (n.b.!) van de dactylen in zijne Nevelingenverzen (waarbij eene toelichting, als of hij ze 't eerst in die maat invoerde, en wel de éénige bevorderaar ware van ‘melodie en menigvuldige afwisseling en schakering der sprake’; met een grappigen snaauw tegen de Sineesche (!!) tiraldiraldiraas; dat zijn de beminnaren van het Alexandrijn). Ten slotte eene soort van rodomontade: uitdaging van ‘wie het ook zij’ die beweren mogt, dat het Nederduitsch niet even zoo goed als het Hoogduitsch bruikbaar is voor ‘alle mogelijke dichtvormen.’ In dit alles spreekt dautzenberg ex cathedra, als waren zijne uitspraken onfeilbaar, en zulk een hooge toon is gééne aanbeveling, zelfs wanneer het regt om dien te voeren blijkt.
Wij stappen over lik, du, dyn, dy, heur, haar en ze maar henen, om niet te breedvoerig te worden.
Aangaande de metrische verzen zegt de Dichter met andere woorden: dat kinker hem van de baan zou hebben gebragt, doch dat hij-zelf den goeden weg heeft gevonden. Tot proeve deelt hij eenige Oden naar horatius mede, door hem, in metrische verzen en strophen, zoo hij meent gelukkig vertaald. Maar hij vergeve 't ons als wij, rondborstig gelijk hij-zelf, betuigen, dat hij, naar onze meening, zich dáárin misleidt; en wij - hoewel zijne vertaling der Ode aan licinius vloeijender is dan die van van duyse - deze proeven van metrische poëzij beneden alle kritiek hebben gevonden, toen wij heur onuitstaanbaar hard, gebroken, geknot, verdraaid en verwrongen Nederduitsch vergeleken bij het zachte, streelende, voor elk verstaanbare Nederduitsch in de geaccentueerde verzen....van hem-zelven. - ‘Stuur naar de haven toe krachtvol.’ - ‘Schip! wil mijden de branding.’ - ‘Liedren vergt m'ons.’ - o Snaarspel.’ - ‘Wie te gaan steeds mint in het midden.’ - ‘Schonk dier lieve het lot langeren levensloop.’ - Welke verplaatsingen en raadselen! Welk een stijl!
Des Dichters ontschuldiging van de dactylen in zijne Nevelingenverzen (waarover straks nader) is ons nog grooter raadsel. De wetten van het Nevelingenvers geven er geene reden toe. Zij vorderen in elken versregel zes beklemtoonde syllaben, drie vóór en drie achter de middenrust, en laten den dichter vrijheid daar zoo vele niet beklemtoonde syllaben bij te voegen als hij goedvindt. De syllaben-tritsen en koppels

{==563==} {>>pagina-aanduiding<<}
dier aaneenvoeging van toondragende en niet-toondragende lettergrepen, moeten wel naar de Rhythmische versvoeten der Ouden gelijken; dat kan niet anders, en het Niebelungenlied bevat dan ook anapaesten, dactylen enz. in menigte. Wij mogen dus vragen of d. het Niebelungenlied ooit gezien heeft? Zoo ja, dan moet die ontschuldiging eene niet gelukkige oratorische figuur zijn, om te komen tot hetgeen er volgt: waarmede hij op zijne zorg en waarde voor de menigvuldige afwisseling en schakering der sprake de aandacht vestigt. - Of, onder zijne zoogenaamde dactylen (de rhythmische voeten der Ouden komen eigenlijk bij het Nevelingenlied niet te pas) moest hier of daar een kretikus of amphimacer schuilen, waardoor in het eene of andere half-vers een klemtoon méér is gekomen, dan er in mág zijn. - Misschien blijkt dit nader.
Het gezegde omtrent den dactylischen versbouw van tollens hoopten wij door den Heer tollens-zelven te zien beantwoorden, en ook dáárom is over dezen bundel hier niet vroeger gehandeld. Nu de Heer tollens, zoo wij meenen, het zwijgen heeft bewaard, zullen wij 't wagen er bij deze gelegenheid ons eigen gevoelen over te doen kennen. Duidelijkheidshalve moet hier voorafgaan wat dautzenberg (bl. vi en vii) zegt:
‘In Duitschland, waar men de lengte en kortheid der silben zoo nauwkeurig mogelik sedert voss gemeten heeft, daar alleen vindt men tot heden toe de meesters in de kunst.
Hier is het ook wenschelik, dat men zich niet eerder te dichten verstoute, dan na men zich nauwkeuriger rekenschap geven kan over de waarde der silben, en over de verschillende dichtsoorten.
Men ziet vooral de noodzakelikheid eener grondigere kennis der prosodie in, wanneer men Vlaamsche dactylische verzen leest. (*)

{==564==} {>>pagina-aanduiding<<}

De vloeijendste en bevalligste gedichten van tollens hebben soms wel iets hards, wanneer, bij voorbeeld, in zijne echtscheiding, in zijne hertenjagt dactylen staan gelijk deze: nagejaagd, suizebolt, veldhorens, of trochaeën gelijk trouwring, rechtzaal; of het woord behoor als twee korte silben gebezigd:

“Ons kind behoor eeuwig ons beiden!” 

of wanneer oirspronglik lange silben als kort gebruikt worden gelijk heft, schijnt, barst, stuip, al, veld.
Men zal mij hier voorwerpen, dat tollens geene metrische maar wel geaccentueerde verzen heeft willen schrijven. Maar als men vloeijende verzen schrijven wil, dan moet men geene lange silben kort, geene korte lang gebruiken; zulks dunkt mij heel eenvoudig.’
Tot zoo verre.
Dit lezende zou men kunnen denken, dat, naar 't oordeel van dautzenberg, geen Vlaamsch of Nederduitsch dichter, zelfs niet tollens, meester in de kunst is; ja, dat elk van hen, tollens niet uitgezonderd, verkeerd doet als hij zich ‘te dichten verstout’, en beter zou doen met nog te gaan leeren welke waarden de syllaben hebben. - Maar zoo erg is 't niet gemeend. Dautzenberg schijnt maar 't ongeluk te hebben, als hij proza schrijft de zaken niet goed uit elkander te houden; maar, integendeel, alles dóóreen te klutsen; waardoor hij soms wat anders zegt, dan hij wil zeggen. Zoo spreekt hij hier van te dichten en van kunst, doch niet duidelijk van 't geen hij er meê bedoelt. Maar wij kunnen dat uit den zamenhang opmaken. Van welke kunst spreekt hij? Van de eigenlijke dichtkunst? Van de kunst van verdichten? Oorspronkelijke beelden, gedachten, gevallen scheppen? Blijkbaar, neen. Het meesterschap dáárin monopoliseert hij dus niet voor Duitschland. Hij spreekt alleen van iets werktuigelijks in de kunst: de bekwaamheid om te schrijven in eene bepaalde soort van gebonden stijl. Door ‘te dichten’ verstaat hij eenvoudig: 't maken van metrische verzen; verzen ineengezet naar de regelen eener bouwkunst die gegrond is niet op den toon, maar op de maat (lengte en kortheid) der lettergrepen. Dáárin, wilde hij zeggen, vindt men tot heden de meesters alleen in Duitschland; en dat is de waarheid. Maar hoe komt hij tot eene vergelijking daarin van de Duitsche met de

{==565==} {>>pagina-aanduiding<<}
Nederlandsche dichters? Is ook de Nederduitsche versbouwkunst op de maat der syllaben gegrond? - Zeker niet. Hebben de Nederduitsche dichters naar lengte of kortheid van syllaben te vragen? - Zeker niet. Heeft tollens of iemand anders van hen (als hij niet uit aardigheid eens een metriesch gedichtje beproefde) aan lange of korte syllaben gedacht? - Zeker niet. - De bouw der Nederduitsche verzen rust enkel op de uitspraak der woorden, en de dichter heeft die woorden te schikken naar 't accent of den toon, dien hunne lettergrepen hebben in de uitspraak, bij de mondelinge voordragt. Voor hem beslist dus niet de maat, maar de toon, die niets gemeens met de maat heeft. Welke overeenkomst is er dan, ten aanzien van de waardering der lettergrepen, tusschen die twee verschillende soorten van versbouwkunst? - Geenerlei. En wat behelst dán die geheele tirade van dautzenberg? - Een axioma, zoo men wil. Men keere 't gezegde om: de beste meesters in geaccentueerde dichtkunst vindt men in Nederland - dat behoeft óók niet bewezen te worden: het spreekt van zelf. Eigenlijk bevat alzoo die tirade, als men haar ontleedt, niets dan verbiage....Wij schreven bijkans: wartaal, of onzin.
Als de Heer dautzenberg van geaccentueerde verzen begrip heeft gehad, moet hij 't, dunkt ons, verloren hebben door het gelijktijdig werken in den versbouw der Ouden, der middeleeuwen, en van het tegenwoordige Nederland; want het is anders een raadsel voor oedipus, als hij verzen van tollens afkeurt met te zeggen: ‘als men vloeijende (geaccentueerde) verzen schrijven wil, dan moet men geene lange silben kort, geene korte lang gebruiken’, en daar nog wel bijvoegt: ‘zulks dunkt mij heel eenvoudig.’
Heel eenvoudig en veel beter ware 't geweest als d. den Heer tollens om inlichting had verzocht, vóór dat hij 't waagde zóó iets te doen drukken.
Maar dat bij in de war is geraakt laat zich eenigzins verklaren: 1o. doordien de namen van de rhythmische voeten der Ouden in Nederland nog worden gebruikt. Zoo noemen wij onzen dalenden driegreep nog altijd dactylus; maar de dactylus is oorspronkelijk een voet van één lange en twee korte lettergrepen, en behoort dus in onze metriek niet te

{==566==} {>>pagina-aanduiding<<}
huis. (*) 2o. Doordien hij vreemdeling is, of althans niet in Nederland woont. De Nederduitsche verzen zijn gegrond, gelijk wij gezegd hebben, op de uitspraak der woorden, namelijk: der woorden in hun verband; niet op zich-zelven. Zij is gegrond op de uitspraak niet van het enkele taal-onderwijs; maar op die van de welsprekendheid. De bouw-accenten zijn niet de accenten der woorden als doode woorden; maar der woorden in hunne vereeniging, als deelen van welsprekende en harmonische volzinnen. De versbouw staat dus in een onmiddellijk verband met de mondelinge voordragt, en om die voordragt (die welsprekende, bezielde voordragt van Nederduitsche verzen) goed te leeren kennen, moet men niet in Duitschland, België of Luxemburg zijn, maar in Nederland-zelf, en daar nog wel bepaaldelijk in een der groote steden of der academie-plaatsen.
Nu wordt, gelooven wij, de verwarring duidelijk. Dautzenberg zegt: ‘als hij dactylen leest, dan ziet hij dat ze niet goed zijn. Maar de metrische verzen alleen kan men beoordeelen op het gezigt. De Nederduitsche verzen kunnen niet beoordeeld worden op het gezigt; maar moeten beoordeeld worden op het gehoor. Om dus over Nederduitsche dactylen (zoogenaamde) te kunnen oordeelen, moet men ze hooren voordragen. - Als de Heer dautzenberg door den Heer tollens, of eenig ander welsprekend Nederlander hoort lezen:

‘Ons kind behoor ééuwig ons beiden’ 

dan zal 't hem dadelijk blijken, dat het taal-accent op de tweede lettergreep van behoor, vernietigd wordt door 't nadrukkelijker voordragts-accent op den eersten lettergreep van eeuwig, en - dat dus de dalende trippelvoet ‘kind behoor’, in verband met het daarop volgende: eeuwig, niet berispelijk maar goed is. - Hiermede is ook de aanmerking omtrent nagejaagd, suizebolt, veldhorens, trouwring, rechtzaal, heft, schijnt, barst, sluip, al, veld, beantwoord? - De Heer d. zou ze niet hebben gemaakt, wanneer hij niet de regelen van den

{==567==} {>>pagina-aanduiding<<}
metrischen versbouw verward hadde met die van onzen geaccentueerden.
Als hij in Nederland woonde, zou hij, waarschijnlijk, ook een gedeelte van zijn eenigzins blind vooroordeel tegen het alexandrijnsche vers (dat trouwens niet sterk meer in trek is) welhaast afleggen; want ook dáárbij komt véél op de voordragt aan. Intusschen zijn wij 't eens met het motto boven zijne teregtwijzing aan den Heere blieck: ‘l'art est pétrifié quand il ne change plus.’ Maar te zeggen: ‘dat bilderdijk zijn oneindig taalgenie (?) te dikwerf aan het alexandrijn verkwistede’ is ten eenenmale ongerijmd. Wij gelooven heel gaarne dat d. de alexandrijnen kent van cats en van godsched; maar of hij het alexandrijn begrijpt en of hij bilderdijk kent, daaraan moeten wij twijfelen. In elk geval zal hij, bilderdijk en tollens beoordeelende - dat niemand hem kwalijk neemt, wijl 't hun niet deren zal - 't ook ons niet kwalijk nemen als wij hém daartoe niet zeer bevoegd achten.
Maar men kan ver beneden bilderdijk, ver beneden tollens staan en toch een zéér verdienstelijk dichter zijn. En dat noemen wij den Heer dautzenberg van ganscher harte.

No. 3 verdient den lof dat het bijdragen bevat van omtrent dertig Vlaamsche dichters en schrijvers, en onder die bijdragen veel en velerlei schoons. Doch 't is niet om van dat schoone te spreken dat wij het boekje nu openden; maar omdat er een gedicht in is waarvan wij den vorm gansch niet schoon vinden. Het ongelijke van den maatgang zou ons doen denken dat het kwame van een beginner of sukkelaar in de kunst; maar het is een gedicht van den rijkbegaafden van duyse, wiens geestige, vloeijende verzen hier onder No. 1 staan aangekondigd. Hij moet dus dat, in ons oog gebrekkig gedicht met opzet aldus geschreven, en met oogmerk zóó geplaatst hebben.
De gedichtjes van dautzenberg in de Nevelingenmate (aardige anecdoten betreffende Keizer karel V) zouden wij insgelijks aan een onervaren beginner in de kunst toeschrijven, als wij niet wisten dat zij van hém zijn. Ook hij schreef die aldus met opzet, en deed ze zóó drukken met oogmerk.
De beide dichters zijn ingenomen met den bouw van het

{==568==} {>>pagina-aanduiding<<}
Nevelingenvers en wenschen dat in gebruik te brengen. Wij beschouwen dus die gebrekkige verzen als de vruchten van hunne proefnemingen in of naar de maat der Nevelingen. Bedriegen wij ons daar niet in, dan houden zij voor schoonheden, wat wij gebreken noemen.
Ook wij houden veel van die buigzame, levendige, aangename Nevelingenmate; doch in haren gekuischten Jambischen staat, zoo als zij (hoewel doorgaans in twee drie-voetige verzen gesplitst) in 't Nederduitsch gebruikt wordt, met rijmen en tusschenrijmen, gelijk b.v. het oude Lijdensgezang:

o Hoofd bedekt met wonden, vol smaad en wreeden hoon! 

en ons wilhelmus:

Wilhelmus van Nassouwe ben ik van Duitschen bloed, 

ook geheel rijmeloos, zoo als in van alphens kindergedichtje:

Wij zaten laatst bij Saartje, onze oude goede baker. 

Maar zoo gekuischt wat is zij dan? Eenvoudig eene variatie op het Alexandrijn, of mogelijk het Alexandrijn-zelf met een slepend in plaats van een staand woord in het midden (*). - Dat heeft dautzenberg waarschijnlijk niet opgemerkt, want hoe had ze hem, verklaarden vijand van het Alexandrijn, anders kunnen behagen? - In dien staat is zij, naar óns gevoelen, uitmuntend geschikt voor de romance en 't verhaal; maar men wil haar ook voor 't heldendicht bestemmen, en dáárvoor zou zij te week en te slaperig zijn: nog veel slaperiger dan men het Alexandrijn gelieft te vinden.
Dautzenberg heeft die gekuischte Nevelingsche, bijkans Alexandrijnsche maat tot grondslag genomen in zijne proeven, en om daar nu weder ‘afwisseling en schakering’ in te brengen, de eenvoudige Jamben-reeksen verstoord met er, hier en daar, door 't invoegen of uitrekken van woorden, syllaben in te schuiven. Waar men, b.v., had kunnen lezen:

{==569==} {>>pagina-aanduiding<<}


‘Uit de oogen uit den harte’ dat was ook toen geen leugen. 
Die spreuke moest hem zeker in de eenzaamheid geheugen, 
Als hij van eigen zone, na 't heilig kroonbeding, 
Het geld ten onderhoude zijns huizes niet ontving. 

heeft hij geschreven:

‘Uit de oogen uit den harte’ dat was ook toen geen leugen. 
Dier spreuke moest het hem zeker in de eenzaamheid geheugen, 
Als hij van zijn eigen zone, na 't heilig kroonbeding, 
De gelden ten onderhoude zijns huizes niet ontving. 

Men kan niet ontkennen dat dit afwisseling geeft; maar is zij verkieslijk? - Zoo kan men ook afwisseling in de Alexandrijnen brengen; b.v. van de verzen:

Het menschlijk leven toch valt als 't gebladerte af: 
Wij worden en vergaan; de wieg grenst aan het graf. 

kan men maken:

Het menschelijke leven toch valt als 't gebladerte af. 
Wij allen worden en vergaan; de wieg al die grenst aan het graf. 

maar maakt dat de verzen beter of fraaijer? - Integendeel, dat rekken, dat bijvoegen van overbodige lettergrepen en onnutte, niets afdoende woorden vernielt de bondigheid van den stijl, en bederft de melodij in plaats van haar te bevorderen.
Even zoo is het gesteld met het gedicht van den Heer van duyse in het Jaarboekje; waarop, naar wij vermoeden, de vrijheid van het Nevelingenvers is toegepast. Het begint aldus:

De lampe waakte doodsch en dof 
In Arteveldes legertent, 
Bij Roosebeek, alomme bezet 
Door 't moedig burgervolk van Gent, 
Dat zwoer: de vrijheid nu, of nooit! 
Gestorven, maar geenszins de knie geplooid! 

dit laatste voor: ‘Gestorven, maar geen knie geplooid.’
Men ziet ook daar een dactylus (alomme) tusschen de Jamben gevoegd, en de Jamben van het laatste vers geheel tot amphibrachen gemaakt: - insgelijks door het inschuiven van nuttelooze syllaben en woorden, die den stijl en de melodij bederven. En zoo gaat het voort. In het laatste couplet is

{==570==} {>>pagina-aanduiding<<}
zelfs, behalven aan het rijm, bijkans geen zweem van versmaat meer te ontdekken:

Het donker zonk op aerde neêr, 
Het zonk zwart, ja hellezwart. 
Des morgens vond men eene maagd 
Met lossen haire gelegen op 't hart 
Eens krijgers, dien ze in de armen sloot: 
Beide vielen vrij en groot. 

Zulke verzen zijn voor ons, als verzen, niet leesbaar, en wie ze aanprijst bouwt, dunkt ons, de dichtkunst niet op, maar breekt die af. Wij beschouwen daarom die proeven der beide Dichters om de vrijheden van het Nevelingenvers op hunne verzen toe te passen als mislukt, en gelooven hun te mogen vragen: of zij werkelijk nog meenen daarin iets geleverd te hebben, dat de verzen der Nederduitsche dichters in schoonheid en behagelijkheid van vorm overtreft, en, als zij dat meenen: waar dat overtreffende dan in gelegen zij? - Met die vragen willen wij eindigen; doch niet zonder aan jeugdige beoefenaren der kunst den raad te geven om déze nieuwigheid niet na te volgen; maar overigens hetgeen de nog jonge Vlaamsche school goeds levert, en dus ook het vele goede in deze drie bundels vervat, zich ten nutte te maken.

w.




Het Noodlot, door  G.P.R. James.Uit het Engelsch vertaald door  Iz. I. Lion.II Deelen. Te Amsterdam, bij J.M.E. Meijer. 1852. In gr. 8vo. 649 bl. f 6-50.

Ralph woodhall en margaretha coldenham zijn de held en heldin van het verhaal. De vader des eersten is, als afstammeling van een jongeren zoon, weinig bemiddeld, maar gehuwd geweest met eene dame van rang. De dood echter heeft die verbindtenis spoedig ontbonden. Eenzaam, op een klein landgoed, leeft hij voor de opvoeding van zijn zoon en voor zijne studiën.
Lady coldenham, eerst gehuwd aan Lord hardwicke, is later in den echt getreden met den erfgenaam der goederen

{==571==} {>>pagina-aanduiding<<}
en titels van woodhall. Dit tweede huwelijk werd aangegaan in de meening, dat hardwicke was overleden; maar deze kwam terug, noemde zich moraber en vestigde zich in de nabijheid van ralph, waar hij de sterrekunde beoefende en welhaast voor een waarzegger doorging. Deze Lady wenscht ál de bezittingen der familie aan haren zoon robert te verzekeren; en daar margaretha een groot gedeelte der goederen moet erven, tracht zij hem met margaretha door den echt te vereenigen. Maar ralph en margaretha beminnen elkander, en robert is een mensch van slechte zeden en verleidt de dochter van een braven dorpeling, hetgeen ook ten gevolge heeft, dat haar broeder gaunt hem dood en verderf zweert.
Ralph buiten staat om margaretha ten huwelijk te vragen, gaat zijne fortuin beproeven, en neemt door den invloed van moraber, gaunt tot bediende. Brieven van aanbeveling bezorgen hem eene aangename ontvangst bij den Hertog van norfolk, en op een feest te Norwich, het landgoed van den Hertog, komen alle deze personen bijeen, benevens henry coldenham, roberts broeder, en de bevallige, jonge en rijke hortensia danvers. Nu heeft er velerlei bijzonders plaats; ook door de intrigues van robert een tweegevecht tusschen ralph en henry, waarin echter gaunt aan henry het leven beneemt. - Ralph vertrekt met hortensia, en wordt op een togt vol wederwaardigheden, tijdens den opstand van monmouth, van zamenzwering, oproer en moord beschuldigd; gevangen genomen en ter dood veroordeeld.
Daarentegen zal het huwelijk van robert met margaretha worden voltrokken; maar op den dag van het feest wordt hij door gaunt gedood en maakt ook moraber zich bekend als Lord hardwicke, waardoor het tweede huwelijk van Lady coldenham onwettig wordt. Ralph ontvlugt, maar wordt weêr vrijgesproken, en huwt later met margaretha, die echter na een paar jaren sterft, en wier plaats daarna door hortensia wordt ingenomen.
Ziet daar het geraamte van dezen roman; nu nog een woord over de ziel:
Lord hardwicke, de brave, kundige man wordt, als moraber, tot eenen formelen wigchelaar en horoskooptrekker

{==572==} {>>pagina-aanduiding<<}
gemaakt. - Gaunt wreekt zich door twee menschen te vermoorden, terwijl hij gestadig gelegenheid heeft om zich op een schitterender en minder wreede wijze te wreeken. - Lady coldenham is een overdreven, theatraal schepsel, van zeldzame brutaliteit. - Robert, de zede- en gewetenlooze fielt, eindigt met eene beredeneerde driestheid ten toon te spreiden, die met zijne vroegere lafheid niet overeen is te brengen. - Roberts vader komt met zijne geleerdheid, doorzigt en menschenkennis eerst voor den dag als het te laat is, en aan briefwisseling tusschen vader en zoon schijnt geheel niet gedacht te zijn. - Ralph, in wien josephs deugd met bovenmenschelijke hoedanigheden is vereenigd, doet de Schrijver, verkeerd en onnoodig, als een lafaard uit de gevangenis sluipen, terwijl hij hem eenige uren later doet vrijspreken. - Margaretha's vader, een vader vol goedhartigheid en liefde, offert zijne dochter op uit dwaze getrouwheid aan een onvoorzigtig woord, zelfs nadat de slechtheid van robert hem is gebleken. - margaretha, die eeuwige trouw heeft gezworen, breekt haren vrijwilligen eed; maar acht zich gebonden door een anderen eed, haar door bedreigingen afgeperst. - Wie aan dit alles niet genoeg heeft, leze het werk.
Ook de titel zal niet velen behagen; want op het noodlot beroepen zich alleen dwazen en luiaards.
De vignetten zijn fraai, doch de kleeding en 't kapsel der vrouwen verraden gebrek aan historische kennis. Overigens achten wij voor den roman de vertaling goed en de uitvoering te goed.

Ernstige Verhalen. Naar het Engelsch uit chambers's Papers; door Jonkvrouwe m.l. de chatelain. II Deelen. Te Amsterdam, bij de Gebr. Diederichs. 1853. In gr. 8vo. X en 451 bl. f 4-:

Wij hebben deze Deelen met genoegen maar ook met ergernis gelezen. Het is onvergefelijk, dat de druk zoo slordig is nagezien. De fouten zijn niet te tellen. Men zegge niet: het is maar een roman. De roman behoort tot het gebied der fraaije letteren, der poëzij, en juist dáár mag men naauw-
{==573==} {>>pagina-aanduiding<<}
keurigheid en netheid verwachten. Jammer, dat wij deze klagt moeten inbrengen; want het werk is anders der lezing wel waardig. De twee Deelen bevatten elf verhalen, die met elkander als wedijveren in belangrijkheid. De tooneelen er van zijn te Parijs en te Londen, in Noord-Amerika en in Siberië, in de salons van St. Petersburg en op de bergen van Kandia. Alle de verhalen hebben eene reine, zedelijke strekking. Nergens wordt de ondeugd er in gevleid, of de zelfzucht vergood. Zij hebben ook de verdienste, dat men elk stuk gemakkelijk uitleest in een zoogenaamd verloren uur, hetwelk dan niet verloren is.
Over de waarde der vertaling kunnen wij niet oordeelen. Het werk zal het lot hebben van de meeste romans en novellen; want er zijn er maar weinige die meer dan eens gelezen worden. Doch gelezen te worden zijn dan ook deze twee Deelen allezins waardig.

De Boden des Konings. Een allegorisch verhaal. Naar het Engelsch van Dr.  William Adams,Schrijver van: ‘Naar huis.’ Te Amsterdam, bij P.N. van Kampen. 1853. In 12mo. 102 bl. f :-75.

De Schrijver is door de vertaling van het vroeger uitgegeven werkje, onder den titel van: Naar huis, bij de lezers van godsdienstige geschriften in ons Vaderland reeds gunstig bekend. Zij zullen dan ook het nu aangekondigde met genoegen ontvangen, vooral om de echt zedelijke en Evangelische strekking die er in heerscht. Het is eene voorstelling van den waren aard der Christelijke liefdadigheid jegens de armen, hier boden des Konings genoemd. Hoewel Ref. het geschriftje met belangstelling gelezen heeft, kan hij echter niet zeggen, dat het allegorisch verhaal, waarin de godsdienstige zedeles van den Schrijver is ingekleed, hem in al de deelen van schikking der voorvallen, karakterschildering, en dadelijke toepassing, heeft bevallen. Eenvoudige lezers zouden er, zijns inziens, wel eens verkeerde gevolgtrekkingen uit kunnen afleiden. Over het algemeen acht hij allegorische verhalen, wanneer zij niet in alle opzigten goed zijn

{==574==} {>>pagina-aanduiding<<}
voorgesteld en geestig en onderhoudend ingekleed, niet zeer geschikt, om godsdienstige waarheden en praktische zedelessen in de hoofden en harten van kinderen en minder ontwikkelden ingang te verschaffen. Voorbeelden, wij erkennen het gaarne, zijn beter daarvoor geschikt, dan lange redeneringen; maar die voorbeelden moeten juist gekozen, levendig en krachtig voorgesteld, en uit het werkelijke leven, of de geschiedenis genomen zijn, en de min kundige lezers niet verplaatsen in eene denkbeeldige wereld, geheel of nagenoeg overeenkomende met die van de Oostersche verhalen uit de Duizend en één nacht. Het gezochte, in een allegorisch verhaal moeijelijk te ontwijken, is veel ligter te vermijden in eenvoudige gelijkenissen van welke zoo heerlijke voorbeelden, uit den Mond der Waarheid opgeteekend, in de Evangeliën voorkomen.
De Schrijver had, naar ons gevoelen, zijn oogmerk op eene meer regtstreeksche wijze te zekerder kunnen bereiken. Maar wat de strekking van het werkje aangaat - deze is zoo edel, dat wij het allen jonge lieden, voor welke het hoofdzakelijk is bestemd, dringend aanbevelen.




Tony en  Armand,of de gevolgen van den omgang met goede en het verkeer met slechte menschen; door  P.J. Andriessen.Tweede druk. Te Amsterdam, bij J.D. Sijbrandi. In kl. 8vo. VIII en 212 bl., in fraai gestempelden band, f 1-25.

Het publiek heeft dit boekjen in zijn prachtig uiterlijke reeds gunstig beoordeeld, anders ware niet zoo spoedig een herdruk noodzakelijk geworden. De Heer andriessen heeft eer van zijn werk. Als zijn onderwijs gelijk is aan de vruchten zijner pen, dan wenschen wij den ouderen geluk, die hunne kinderen aan zijne leiding toevertrouwen. Wat de Schrijver wil, kunnen wij niet beter zeggen dan met zijne eigene woorden:
‘Mijn hoofddoel’ - zegt hij - ‘met de zamenstelling van dit boekje was, den kinderen eene grondige voorstelling te geven van den oorsprong en den loop des Rijns, daar zulks, naar mijn gevoelen, een groot deel tot de geographische kennis van ons Vaderland toebrengt. Zoo veel ik zulks noodig

{==575==} {>>pagina-aanduiding<<}
en nuttig oordeelde, heb ik daarbij historische bijzonderheden en land- en volkenkunde van die oorden, welke de Rijn doorloopt, gevoegd. Dit alles in den vorm eener geschiedenis te gieten, scheen mij én het behagelijkste én het doelmatigste kleed toe.
Om echter met dit doel een ander, in mijn oog nog vrij wat gewigtiger te bereiken, heb ik, voor zoo verre zulks ongezocht kon geschieden, ook de zedelijke vorming der jeugd in het oog gehouden, en mij daartoe voornamelijk twee zaken voorgesteld, en wel vooreerst in de jeugdige harten het zaad te strooijen van het geloof aan eene Voorzienigheid, die onze daden en lotgevallen, ook de geringste bestuurt. Mijn tweede zedelijke leering, op den titel uitgedrukt, was volgens de les van salomo, Spreuk. i: 10-16’ enz.
De Schrijver heeft getrouw zijn doel in het oog gehouden, en, nut aan genoegen verbindende, in een toon voor jonge kinderen niet te hoog, voor oudere niet te laag, een onderhoudend verhaal gegeven. Enkele misstellingen zijn hem of den corrector ontsnapt. Zoo laat hij Keizer constantijn in 355 de winterkwartieren in Zwitserland, toenmaals Helvetië, betrekken, en maakt karel den Groote tot Koning van Indië, en laat in 1759 de Unie te Utrecht sluiten. Maar die fouten zijn als de zomervlekjes op een schoon gelaat. Wij wenschen den Schrijver nog vele lezers toe, en vooral dat velen hunner het voetspoor van tony drukken, en dat van armand ontwijken.

Algemeene Paardenkennis enz., door  Ignatz Ellenbrock,Veearts der Eerste Klasse enz. Te Amsterdam, bij de Gebr. Diederichs. In kl. 8vo. 180 bl. f 1-:

Beknopte Handleiding tot verbetering van het Paardenras in de Nederlanden. Door c.c. goedhart, Rijksveearts der Eerste Klasse. Te Amsterdam, bij dezelfden. 1853. In kl. 8vo. 34 bl. f :-50.

Deze werkjes behooren niet in dit Tijdschrift te huis, maar worden beknoptelijk aangekondigd, omdat toch waarschijnlijk vele

{==576==} {>>pagina-aanduiding<<}
van onze lezers in de Provinciën bij paardenfokkerij of paardenhandel belang hebben.
No. 1 geeft wat het belooft: eene handleiding tot het verkrijgen van algemeene paardenkennis; namelijk, algemeene kennis van 't geen de bezitter van paarden te weten noodig heeft, en bovendien opgave van een groot aantal kunstgrepen, in den paardenhandel gebruikelijk, om onervarenen te bedriegen. De titel van het boekje is te breedvoerig om dien geheel over te nemen, maar dit is zeker, dat het werkje allezins berekend is om zijnen bezitter nuttig te zijn, en hem de oogen te openen wanneer hij gevaar loopt bedrogen te worden.
No. 2 is geschreven met het loffelijk oogmerk om iets bij te dragen tot het herstel van het inlandscho paardenras in de achting die 't buiten 's lands weleer genoten, maar, zegt de S., allengs verloren heeft, terwijl 't nog steeds achteruitgaat. Volgens de overlevering (bl. 25) werden vroeger, jaarlijks, vele paarden in Friesland en Groningen gekocht, voor den Kerkelijken Staat om gebruikt te worden voor de rijtuigen van den Paus en der Hooge geestelijkheid, en voor Frankrijk ter dienste van de ruiterij en de rijdscholen. Dat gebeurt tegenwoordig nog maar in geringe mate, en als 't gebeurt is 't meer uit behoefte dan uit verkiezing. Deze tak van nationalen rijkdom is alzoo verdroogd, en dat alleen door 't verzuimen van de noodige maatregelen bij de fokkerij. Maakt dan nu de Schrijver die maatregelen kenbaar? - Ref. gelooft ja; immers wat de hengsten betreft, hoewel niet alles even goed op zijne plaats is gezet. Zoo schijnt al wat op bl. 24 wordt gezegd in verband met de kruising, eigenlijk te behooren op bl. 27 in verband met de dekking. Wat aangaande de merrien gezegd wordt is mede verspreid en zeker nog voor uitbreiding vatbaar. Over het zogen, spenen en de verdere behandeling der veulens is, waarschijnlijk, in verband met de beoogde veredeling, ook nog wel iets te zeggen. Maar hoe dit zij, het werkje getuigt van des Schrijvers belangstelling in de zaak, en verdient gelezen en overwogen te worden. Wij bevelen de beide boekjes in de aandacht van belanghebbenden.





{==577==} {>>pagina-aanduiding<<}

Boekbeschouwing.

Geschiedenis der Christelijke Godsdienst en Kerk, door Dr.  A. Neander.Uit het Hoogduitsch vertaald door  W.C. Mauve,Predikant te Haarlem. Derde Deel. Te Rotterdam, bij van der Meer en Verbruggen. 1852. In gr. 8vo. XVI en 455 bl. f :-90 per Aflevering.

De ervaring der laatste dagen geeft bij vernieuwing een veel afdoend bewijs, dat de beoefening der Kerkelijke geschiedenis eene wezenlijke behoefte is, en dat elk lid der Christelijke Kerk voor zijne overtuiging er bij winnen zal, wanneer hij de lotgevallen der Christelijke gemeente, haar werken en dwalen, hare ontwikkeling en ontaarding, haar worstelen om 't bezit van waarheid en heiligheid des levens, in onderscheidene rigtingen gadeslaat. Wij mengen ons hier niet in den strijd in welken Kerk en Staat zijn gewikkeld geworden, maar zeggen tot ieder, welken naam zijne belijdenis ook drage: lees de geschiedenis met het Evangelie naast u, en gij zult weten wat gij als waar en goed hebt te beschouwen, en zoo gij dan partij wilt kiezen, zal het u niet twijfelachtig zijn, onder welken standaard gij u te plaatsen hebt.
Voor hem wien een geldelijk offer niet te veel is en die zelfstandig denken kan, weten wij geen beteren gids aan te wijzen, dan de Kerkelijke geschiedenis van den vereeuwigden neander, die eeuwen na zijn dood nog spreken zal. Het Derde Deel ligt voor ons. Het behelst een gedeelte van het tweede tijdvak, loopende van het einde der Diocletiaansche vervolging tot gregoor den Groote, Bisschop van Rome, van het jaar 312 tot 500.
De Eerste Afdeeling handelt over de betrekking der Christelijke Kerk tot de wereld, hare uitbreiding en beperking. Zij wordt begonnen met eene voorstelling dier Kerk binnen de grenzen van het Romeinsche Keizerrijk, in dier voege, dat het gedrag der Romeinsche Keizers in betrekking tot haar wordt opgegeven en met een wijsgeerig oog beschouwd. De verschijning van konstantijn staat daar als een rustpunt op het

{==578==} {>>pagina-aanduiding<<}
veld der historie. Het Edikt van galerius was de openbare aankondiging van het sterfuur des Heidendoms. Wel bewoog het zich nog op zijne veege sponde, maar het was in den laatsten stuiptrek der bezwijkende natuur. Wij zien dit in het pogen van maximus, en de laatste worsteling van licinius. Maar de dood der oude, afgeleefde godendienst was niet meer te verhoeden, zelfs niet te verschuiven. De wanhoop der stervende lag in haar laatste woord dat zij licinius op de lippen gaf, ‘Hier staan de borstbeelden der goden, wier vereering ons is overgeleverd door de vaderen. Maar onze tegenstander, die snood van de voorvaderlijke godsdienst is afgevallen, vereert eenen vreemden God, die, ik weet niet waar vandaan, gekomen is, en beschimpt zijn leger door het verachtelijke teeken van dezen. Daarop zijn vertrouwen stellende, voert hij den oorlog minder tegen ons dan tegen de Goden, van wie hij is afgevallen. De uitslag van den krijg moet dus tusschen zijnen God en onze Goden beslissen. Overwint de vreemde God, met wien wij thans den spot drijven, zoo moeten wij hem aannemen en vereeren, en de dienst vaarwel zeggen der Goden wier lichten wij vergeefs ontsteken.’
Met vrucht zal men neanders voorstelling lezen van het veel besproken kruisteeken in de lucht. Wij voor ons hebben moeite te gelooven, dat Hij, die eens verbood het zwaard ter Zijner verdediging te trekken, zeggende: ‘Wie het zwaard neemt, zal door het zwaard vergaan’, het kruis aan den hemel zou gemaakt hebben tot een symbool van menschenslagting. Wat even wel daar van zij, door de kracht van het staal, na eene worsteling van drie eeuwen over zijne bestrijders zegevierende, werd het Christendom ter wereld ingedrongen en verkreeg wat het daar vinden kon. De geschiedenis van 't geen konstantijn ten zijnen voordeele verordende, laat dit reeds verwachten. Met eene onbevooroordeelde pen stelt neander dezen grooten Vorst voor, en zijne uitspraak over hem is zuiver historisch en waar.
Getuigde reeds de regering van Keizer konstantijn van de waarheid, dat de Staat aan de heilige zaak des Christendoms, wanneer hij haar met de wereldlijke middelen, welke hem ter dienste staan, wil bevorderen, meer nadeel kan toebrengen, dan de haar vijandige magt der wereld, met hoeveel bitterheid die ook zich tegen haar verzet, zoo geldt dat

{==579==} {>>pagina-aanduiding<<}
nog veel meer van het bewind zijns opvolgers konstantius.
De Christenen toch, die meer acht gaven op den rang dien zij bekleedden, en op de magt die zij bezaten, dan den wil van christus ter harte namen, zochten het Heidendom uit te roeijen met den arm der wet en des gewelds, maar verbitterden, waar zij niet tot huichelarij verleidden. Wat was er te verwachten en te duchten, indien eens een krachtvol en geestrijk Heiden den troon besteeg? Juliaan geeft het antwoord, en neander lost het raadsel op, hoe hij durfde te ondernemen, wat hij, bij de aanvaarding der regering, zich voorstelde tot herstel des Heidendoms in het Christelijk geworden Keizerrijk.
Het is niet te verwonderen, dat de Schrijver ruim zeventig bladzijden vult met het geschiedverhaal van dezen Keizer, in zoo verre hij zich tegenover de Kerk van christus plaatste. Had het zwaard het laatste woord gesproken, had het geweld van konstantius van de zegepraal misbruik gemaakt, de regering van juliaan was de schifting van het kaf, dat der Kerke van christus was binnengedrongen. Zij bewees de waardij der bekeeringen, door geld, gunst en staatzuchtige bedoelingen gewrocht, en openbaarde de innerlijke kracht der Christelijke belijdenis, welke zich even geduldig en standvastig laat verdrukken, plagen en tergen, als vervolgen, folteren en dooden. Neander geeft ons den inwendigen mensch van juliaan te beschouwen, en verklaart zijn innerlijk leven, uit zijne gemoedsrigting en zijne uitwendige daden. Wij durven geene ruimte vragen, om in bijzonderheden te treden, zoo veel te meer bevelen wij de lezing aan.
De dienst de oude goden van Hellas en Latium bleek onder zijne regering onbruikbaar te zijn geworden. Juliaan had de gelegenheid het bijkans allerwege, en vooral tot zijne ontmoediging, te Antiochie op te merken. Zijn vroegtijdige dood bespaarde hem eene nog grootere teleurstelling. Door den verdraagzamen geest, die zijne naaste opvolgers jovianus en valentianus bezielde, was de reactie ongemerkt. Gedurende het verdraagzaam bewind van den laatsten kregen de aanhangers der vroegere eeredienst den naam de boerengodsdienst, paganismus, te belijden, omdat zij, met geringe uitzonderingen, nog slechts op 't land gevonden werden. Zoo beteekent ook de naam van Heidenen, heidewoners, omdat in de Germaansche landen de dienst van wodan het laatst en

{==580==} {>>pagina-aanduiding<<}
het langst onder het geringe volk, dat barre heidevelden bewoonde, bewaard bleef.
Onder de regering der volgende Keizers tot op justinianus, zien wij het Heidendom vervolgd, zoodat de Christenen toen de rol der oude Heidensche Keizers overnamen. Hunne staatkundige grondstelling kan niet beter worden uitgedrukt dan met deze woorden van arkadius: ‘Wij willen de Heidenen trapswijze onderdrukken, door den afgodsdienaars alle waardigheden en staatsambten te ontnemen, en te gebieden, dat de tempels moeten gesloten en dat er geene orakels meer mogen geraadpleegd worden. Wanneer zij zich van alle zijden onderdrukt gevoelen, zullen zij hun oog voor de waarheid openen.’ Misschien voor de waarheid die uit arkadius, maar zeker niet veor de waarheid die uit God is.
Kortelijk wijst neander aan, hoe heidensche schrijvers, vooral eunapius en zosimus in de vijfde eeuw op historisch grondgebied de bewering volhielden, dat de Staat door den afval van de voorvaderlijke goden, aan welken zij Romes vroegeren bloei en welvaart toeschreven, en door de uitbreiding van 't Christendom was ten val gebragt. Deze eenzijdig geschiedkundige voorstelling gaf augustinus aanleiding tot het schrijven van zijn meesterstuk over de stad Gods of den Godsstaat. Vervolgens geeft de Schrijver de hindernissen op tegen de aanneming des Christendoms vooral onder die heidenen die wijsgeerig dachten. Zij lagen voor den eenen in grove zinnelijkheid, voor den anderen in hoogmoed op eigen deugd en zedelijke kracht. 's Mans innige bekendheid met het Christelijk leven in die tijden, en met de geschriften van allen, die deze aangelegenheid behandelden, stelde hem in staat, zoo juist en diep ingrijpend de verschillende soorten en wijzen van bekeering, zoo als die plaats hadden, voor te stellen.
Met eerbied staren wij de getrouwen aan, die in Aziè onder Perzen en Armeniërs, onder Heriërs, Indianen en Arabieren; in Afrika tot Abissyniërs en Homerieten; in Europa onder Ieren en Gothen de leer van 't Evangelie bragten, en zich verheugden waardig geacht te worden voor den naam des Heeren smaadheid te dragen. Neander heeft zich veel moeite gegeven, om vooral de lotgevallen der strijdende Kerk in Perzië in helder licht te plaatsen. En, ofschoon hij de Westersche zending hier slechts ter loops aanroert, heeft hij vooral

{==581==} {>>pagina-aanduiding<<}
patrick en ulphilas zeer goed van hunne verdienstelijke zijde doen uitkomen, en den getrouwen geloofsheld sabas, den onverschrokken martelaar onder de Gothen eene welverdiende eerzuil opgerigt.
De Tweede Afdeeling bevat de geschiedenis van het bestuur, de tucht en de scheuringen in de Christelijke Kerk, gedurende dit tijdvak. Zij wordt geopend met eene Christelijk-wijsgeerige ontwikkeling van de betrekking tusschen Kerk en Staat, eerst in 't algemeen, daarna in bijzonderheden aangetoond. Wij volgen hem veel leerende en opmerkende, als hij de verandering aanwijst waarin de Kerk gebragt was, én toen konstantijn het Christendom als godsdienst van den Staat erkende, én toen de Staat als zoodanig Christelijk was geworden. Het blijkt hier weder, dat de Christelijke Kerk, die alleen bestemd is tot vooruitgang en ontwikkeling en opvoeding der menschheid, van niets zoo veel in hare innerlijke levenskracht te lijden heeft, als van teruggang tot vormen, die zij óf ontwassen is, óf die zij-zelve bestreden heeft. Zoo ontdekken wij onder 't geleide van onzen bekwamen gids, aan de eene zijde, in de Roomsche Kerk het Joodsche beginsel eener uitwendige Godsregering, die verkeerd werd toegepast, omdat het Christendom het Jodendom was boven 't hoofd gegroeid; en aan den anderen kant, in de Grieksche Kerk het heidensche beginsel eener Staatsgodsdienst die alle ontwikkeling aan zich wilde onderwerpen, en het woord des Heeren te niet deed: ‘Mijn rijk is niet van deze wereld.’
Tot de bijzonderheden betrekt de Schrijver de zorg, welke de Staat droeg voor 't onderhoud der Kerk; het regt dat zij verwierf om erfmakingen te aanvaarden; het ontheffen der geestelijken van Staatslasten; de regterlijke magt der bisschoppen, en het voorregt der kerkgebouwen als vrijplaatsen. Het voordeel van deze instellingen wordt geprezen, het nadeel dat zij, vooral door misbruik, berokkenden, aangetoond.
Indien wij over de noodige ruimte mogten beschikken, zouden wij gaarne den Schrijver op den voet volgen bij de inwendige rigting der Kerk, hoe zij zich tot een uitwendig Godsrijk verhief. Wij moeten ons dit genoegen ontzeggen. De jeugdige beoefenaar der Kerkelijke geschiedenis zal hier op menige vraag antwoord vinden, dat over hetgeen hem donker

{==582==} {>>pagina-aanduiding<<}
toeschijnt licht verspreidt voor het ontstaan van 't Roomsch-Pauselijk gezag.
Kortelijk beschrijft neander de geschiedenis der Kerkelijke tucht in dit tijdperk, en licht het bekende voorval toe van ambrosius, waarvan hij wel het theatrale wegneemt, maar de kracht van 's mans vaste houding tegenover den Keizer des te beter doet uitkomen.
Zeer naauwkeurig wordt de oorsprong en voortgang der Donatiaansche scheuring beschreven. Die het Separatisme zoo als zich dit in vele tijdperken, in zijn aard, wezen en strekking vertoond wil leeren kennen, leze met aandacht dit gedeelte, en veel raadselachtigs zal hem worden opgelost. De Miletiaansche scheuring in Egypte wordt beknopt afgehandeld, en de strijd tusschen den hoogmoedigen damasus, de type van 't Pausdom, en ursimus vraagt slechts een vlugtigen blik.
De Derde Afdeeling is gewijd aan de beschouwing van het Christelijke leven en de Christelijke eerdienst. Het is belangrijk den weg te betreden, waarop neander zijne lezers leidt. Bij het licht dat hij over het monniken-wezen doet opgaan, worden deszelfs oorsprong duidelijk, zijne vestiging natuurlijk, zijne misbruiken verklaarbaar. Wij dringen tot het inwendig geest- en gemoedsleven van antonius pachomius en anderen door. In één woord: er ligt hier een verbazenden rijkdom van gedachten en zaken opeengetast. Er is veel, zeer veel over monniken en kloosters geschreven, maar niemand die er zoo helder over gedacht heeft als neander. Dit heeft zijne bron daarin, dat hij tot het levensbeginsel der Kerk is doorgedrongen.
Met groote gemakkelijkheid beweegt zich de Schrijver op het gebied der historische beschouwing van de Christelijke eerdienst met betrekking tot de kunst: kerkgebouwen, sieraden en beelden. Vervolgens gaat hij de tijden na van godsdienstige zamenkomsten en feesten, het houden van den Sabbat, het vieren van den Zondag, en de jaarlijks terugkeerende feesten en vastentijden. Bovenal belangrijk is zijne voorstelling van de invoering van het Epiphaniën-, Kers- en Nieuwejaarsfeest.
Het slot van dit Deel bevat de afzonderlijke handelingen der Christelijke eerdienst bij 't voorlezen der Heilige Schrift

{==583==} {>>pagina-aanduiding<<}
en het houden der leerrede; de bediening van Doop en Avondmaal en de vereering der Heiligen. De beoefenaar van de Kerkelijke geschiedenis zal ook hier de ontwikkeling der Kerk zoowel als hare ontaarding, en de worsteling tegen de laatste met belangstelling en dankbaarheid jegens den Schrijver gadeslaan.
Hiermede eindigen wij, den bekwamen Vertaler voortdurenden lust toewenschende, om zijne meer loffelijke dan gemakkelijke taak met eere ten einde toe te volbrengen.

h.
j.h.s.




Jezus christus gisteren en heden en in eeuwigheid dezelfde. Dankpreek, gehouden in de Kerk der Remonstrantsch-Gereformeerde Gemeente te Amsterdam, des avonds van den 28stere November 1852, ter viering van zijne vijf-en-twintig-jarige ambtsbediening, door abm. des amorie van der hoeven, Hoogleeraar in de Godgeleerdheid aan het Seminarium der Remonstrantsche Broederschap. Te Leeuwarden, bij G.T.N. Suringar. 1853. In gr. 8vo. 31 bl. f :-40.

Dat de Hoogleeraar van der hoeven, na vijf-en-twintigjarige ambtsbediening aan het Seminarium, daarvan plegtige gedachtenis vieren zou, was ligtelijk te voorzien, gelijk het van de Bezorgers dier Kweekschool te verwachten was, dat zij er hem met liefderijken drang toe zouden aanzoeken. Zijn invloed op de Broederschap is groot en weldadig geweest. Er dagteekent zich van den aanvang zijner bediening af een nieuw tijdvak van ontwikkeling in haar midden. Verreweg de meesten harer tegenwoordige leeraren zijn door hem gevormd geworden. Het is hem gelukt, hun van zijnen geest mede te deelen, zonder hun die zelfstandigheid te benemen, die voor slaafsche navolging bewaart. En daar sommigen hunner in wijden kring en met grooten zegen arbeiden, zoo is er wel geen twijfel aan, of de feestviering van den Hoogleeraar was in hooge mate belangrijk voor de gemeenten zoowel als voor hare voorgangers. Daaraan, vermoeden wij, zal het dan ook zijn toe te schrijven, dat hij aan eene dankpreek de voorkeur gegeven heeft boven eene oratie. ‘Ik kon er niet toe besluiten’ - zegt hij - ‘om het offer van mijnen lof en

{==584==} {>>pagina-aanduiding<<}
dank op eene andere plaats en bij eene andere gelegenheid te plengen dan in den schoot der Christelijke gemeente en in het bedehuis onzes Gods.’ Wij willen er den waardigen man, die in de Evangeliebediening de vreugde zijns levens stelt, niet hard om vallen, maar houden daarom toch onze bescheidene meening niet terug, dat hij, te Amsterdam tot vele andere en meer gewigtige werkzaamheden geroepen, bij zijne feestviering ook als Hoogleeraar had moeten optreden, gelijk b.v. Prof. muller onlangs waardiglijk deed. En wat nu deze dankpreek betreft: zij handelt, naar Hebr. xiii: 8, over jezus christus, ‘den Onveranderlijke, het bestendig voorwerp van ons geloof, den vasten waarborg onzer hope, den onverbrekelijken band onzer liefde.’ Deze beschouwing moet niet slechts dienen, om de slotsom zijner overuiging, ervaring en verwachting te doen kennen, maar ook tot besluit der plegtige Avondmaalsviering, die op dien dag was voorafgegaan in de gemeente. De ontwikkeling is zeer beknopt en naar tijdsgelegenheid ingerigt. De toon is warm en ernstig; de taal, zoo als men van van der hoeven gewoon is, gekuischt en zuiver, hier en daar verheven en schoon. De toespraak moet met stichting zijn aangehoord en de dankbaarheid ook der hoorders hebben opgewekt. Nu wij haar gedrukt ontvingen, hadden wij er echter, opregt gesproken, méér van verwacht en zijn teleurgesteld. Niet zelden hoorden wij van den Hoogleeraar leerredenen, die de uitgave veel meer verdiend zouden hebben dan deze. En is het niet vreemd, dat hij noch in het voor- noch in het nagebed, die hier beiden zijn afgedrukt, aan zijne hoorders één enkel woord van dankzegging in den mond legt voor het voorregt, hem-zelven ten deel gevallen? Zij waren immers opgegaan, ook om met hem te danken en in zijne vreugde te deelen.

De overwinnende kracht van het Evangelisch geloof. Kerkelijke rede, uitgesproken in de derde Godsdienstoefening der tiende Algemeene Vergadering van de Evangelische Gustaaf-Adolf-Vereeniging, op den 9 September 1852, over 1 joh. v: 4, door Dr.  Daniël Schenkel,Hoogleeraar in de Godgeleerdheid, Bestuurder van het Evang. Protestantsche Seminarium voor den leeraarsstand en eerste Akademie-prediker te Hei-
{==585==} {>>pagina-aanduiding<<}
delberg. Te Leeuwarden, bij G.T.N. Suringar. 1852. In gr. 8vo. 24 bl. f :-30.

Deze rede van den beroemden schenkel, die zich ook in ons Vaderland reeds vele vrienden verworven heeft, verdient allerwege gelezen en verspreid te worden. Te Wiesbaden, waar zij werd uitgesproken, heeft zij op de daar verzamelden een onbeschrijfelijken indruk gemaakt. Zóó zeer was het den Redenaar gelukt, zijne hoorders te overreden en te overmeesteren, dat zij onwillekeurig het ‘Amen!’ waarmede hij besloot, met luider stemme herhaalden. Tot deze schitterende uitwerking zal de plegtigheid van het oogenblik en de bezielde voordragt des Sprekers veel hebben toegebragt. Maar ook bij de enkele lezing wordt er zonder moeite de meesterhand in herkend. En gelijk wij den vorm en den inhoud, den geest en den toon volkomen goedkeuren en ons in de uitgave dankbaar verblijden, zoo wenschen wij, dat allen, die deze rede ter hand nemen, met hun gansche hart Amen! mogen zeggen op hetgeen daarin waars en goeds en schoons voorkomt. Mogen alzoo de opmerkingen, hier met zoo milde hand uitgestrooid, over het oorspronkelijk karakter en den lateren toestand, over de roeping en de toekomst der Evangelische Kerk in hare verhouding tot de Roomsch-Katholijke, zoowel in ons Vaderland als bij onze Duitsche naburen weerklank vinden, eene hoogere waardeering van Evangelie en Hervorming ten gevolge hebben, en velen aanvuren, om in den geest, door schenkel bedoeld, en onder de banier door hem geheven, het gezegend Opperhoofd onzer Kerk ter zekere overwinning te volgen!
Met deze woorden, meerendeels aan het voorberigt van den bekwamen, maar ongenoemden Vertaler ontleend, vertrouwen wij genoeg gezegd te hebben, om aller aandacht op deze Kerkelijke rede te vestigen.

Jehova en Zijn volk. Drie Godsdienstige overdenkingen, door  O. Winslow.Naar de vijfde Engelsche uitgave. Te Amsterdam, bij L.F.J. Hassels. 1852. In kl. 8vo. 103 bl. f :-40.

Wij kennen den Schrijver, die Predikant schijnt geweest

{==586==} {>>pagina-aanduiding<<}
te zijn in Noord-Amerika, van elders niet, maar leeren hem uit deze vertaalde Overdenkingen kennen als een bekrompen man van gemoedelijken ernst, maar weinig Evangelische denkwijze. Reeds de titel doet dit vermoeden. Daarop afgaande, zou men meenen, dat hier jehova's leidingen met Zijn volk Israël besproken werden ten nutte der Christenheid. De naam jehova toch is zuiver Oud-Testamentisch en wordt, zooveel wij weten, in het N.V. aangaande den God en Vader van onzen Heer nergens gebezigd. En echter is Hij het, die hier bedoeld wordt, en zijn het Gods kinderen in onze dagen, die onder de benaming: Zijn volk worden aangeduid. De eerste Overdenking handelt over de verflaauwing in het gebed. Er komen daarin, wij ontkennen het niet, vele goede en nuttige zaken voor, maar ook veel overdrevens en onwaars. Van het gebed wordt b.v. gezegd, dat ‘jehova zijn voorwerp, de Heer jezus zijn middelaar, en de Heilige Geest zijn bewerker is, zoodat de geprezene Drievuldigheid in éénheid werkzaam is bij het groote werk van eens zondaars naderen tot God.’ Een weinig verder lezen wij: ‘in ieder waar gebed moet van het bloed van jezus gesproken worden met den meesten nadruk.’ En van dat bloed wordt beweerd, dat het ‘aan de regtvaardigheid voldoet en de eischen der wet tegen ons verzacht.’ De tweede Overdenking draagt tot opschrift: de weduwe en haar losbandige zoon en bevat een verhaal van niet ongewonen inhoud, waaruit allerlei nuttige lessen worden afgeleid. De derde schetst, naar Ps. cxxi: 5, den Heer als den bewaarder van Zijn volk. Men ziet hieruit, dat deze drie overdenkingen onderling niet zamenhangen. Waarom zij zamengevoegd zijn, wordt niet gezegd. Zijn er misschien
meerdere van de hand van winslow in Engeland verschenen? Heeft de ongenoemde Vertaler deze drie uit een grooten voorraad slechts uitgekozen? In dat geval had mogelijk zijne keuze gelukkiger kunnen zijn. En in alle gevallen zouden wij wenschen van meer soortgelijke proeven verschoond te blijven. Al wat gemoedelijk is, is daarom nog niet waar, en al wat in den Bijbel staat, is daarom nog niet Christelijk en Evangelisch.


{==587==} {>>pagina-aanduiding<<}

Een niet onbelangrijke brief in onzen belangrijken tijd. Naar het Hoogduitsch. Te Hoorn, bij P.J. Persijn. 1853. In gr. 8vo. 29 bl. f :-30.

Er wordt niet gezegd, wie dezen brief geschreven heeft, noch aan wien hij gerigt is, noch ook wie den ondankbaren arbeid heeft verrigt, om hem in onze taal over te brengen; maar dit weten wij, dat hij veilig onvertaald had kunnen blijven en evenmin verdient gelezen als verspreid te worden. De inhoud is oppervlakkig en ondoordacht en gaat van beginselen uit, die wij moeten afkeuren. Er wordt daarin aan alle geopenbaarde godsdienst de oorlog verklaard en het Christendom opgelost in het enkele gebod der broederliefde. De Christelijke gronddenkbeelden, zoo heet het hier, waren reeds vóór jezus aan het menschelijk geslacht bekend; zij zijn door Hem slechts het gemeengoed van allen geworden. Het onderscheid tusschen Hem en Zijne voorgangers ligt alleen in den vorm der mededeeling. Het is dan ook alleen de gezindheid, die den Christen vormt, niet het opzeggen van voorgeschrevene dogmatische formulieren, niet het papieren geloof aan bepaalde leerstellingen, waarin de Kerk het wezen des Christendoms vindt. Het bevel der Kerk b.v.: ‘houd het bloed van christus voor het losgeld van uwe zonden’ - is een verlangen naar het dood geloof. En zeer belagchelijk moet ons de geliefde tirade voorkomen: ‘christus heeft over de zonde gezegepraald, Hij heeft de wereld van de zonde bevrijd’; zij moet ons vreemd klinken in den mond van geestelijke zondaren, die, vervuld met den geest der onverdraagzaamheid, vol van haat jegens hunne broederen, uit bloote heerschzucht de juistheid van hunne beschouwing uit verouderde papieren bewijzen, en zelfs niet het eenige gebod vervullen kunnen van hunnen meester (joh. xv: 17), met wiens onwaardig slaafsche vereering zij pronken. De zigtbare Kerk moet dan ook in den Staat opgaan, daar deszelfs doel, in de hoogste idealiteit opgevat, geen ander dan dat der Kerk zijn kan. Opheffing van de hiërarchische Kerk-regeringsvorm,
opheffing van het Kerkelijk wetboek, en onbepaalde vrijheid in gelooven, overeenkomstig het gebod der liefde: deze zijn de grondpilaren, waarop de Staat een onbewegelijk gebouw kan oprigten. Daarmede wordt

{==588==} {>>pagina-aanduiding<<}
aan de bestaande Kerk de krijg aangezegd, en vooral aan die Kerk, die zich nog altijd met zekere vermetele onbeschaamdheid de algemeene Katholieke waagt te noemen en, helaas! nog altijd bekrompene, ligt bedrogene menschen vindt, die het gelooven. En nadat nu over die Kerk een streng oordeel wordt uitgesproken, komt de Protestantsche aan de beurt, die, ofschoon met lofspraak begroet, in hare ontaarding gezegd wordt door de dogmatici gebouwd te zijn op het vooroordeel, dat de Bijbel door den Heiligen Geest zelv' geschreven zij. Waartoe meer? De medegedeelde proeven zijn bijkans letterlijk uit dit geschrift ontleend en mogen ten bewijze verstrekken van hetgeen hier verwards en excentrieks gevonden wordt. Bedriegen wij ons niet, dan is de brief afkomstig van een Duitsch-Katholieken Schrijver, die, naauwelijks aan het bijgeloof der Roomsche Kerk ontkomen, tot betreurenswaardige uitersten overslaat. Hoe zouden wij wenschen, dat hij en velen met hem het ware Christendom kenden, zoo als het is en onder ons beleden en gepredikt wordt! Maar aan dien wensch zouden wij dan de bede paren, tot alle uitgevers gerigt, om toch zulke ellendige producten, als er ons hier een wordt aangeboden, onvertaald te laten.

Een woord over Volk, Staat en Kerk, Roomsch-Catholicismus, Rationalismus en Reformatie. Door  A.J. van Eelde.Te Amsterdam, bij W.H. Kirberger. 1853. Ingr. 8vo. 44 bl. f :-50.

De Schrijver heeft een werk ondernomen, dat zich niet in veertig bladzijden laat afhandelen. Zijn geschriftje blijft dan ook, zoo als 't niet anders kan, bij het algemeene, zonder dat men evenwel de behandeling van oppervlakkigheid zon kunnen beschuldigen. Van eelde heeft zijne krachten voornamelijk beproefd, om de aantijging te wederleggen, dat in den arbeid der Hervorming de kiem gevonden wordt van rationalisme en revolutie, en tracht integendeel te doen uitkomen, dat er veeleer eenheid bestaat tusschen Roomsch-Catholicisme en Rationalisme, zoowel in beginsel als in invloed op den Staat.
Menigen wenk geeft de Schrijver, die behartiging verdient, al moge niet ieder kunnen instemmen met hetgeen hij over Volk, Staat en Kerk laat voorafgaan. Wij gunnen deze met eene uitmuntende bedoeling geschrevene en wèluitgevoerde brochure een goeden aftrek.





{==589==} {>>pagina-aanduiding<<}

De wedergeboorte naar het Evangelie. Een leesboek voor beschaafde Christenen, inzonderheid voor jeugdige lidmaten der Gemeente; door  J. Witkop,Predikant te Zutphen. Te 's Hertogenbosch, bij Gebroeders Muller. 1853. In kl. 8vo. VI en 199 bl. f 1-75.

Zeer bevallig verscheen dit werk in het licht. Het heldere papier, de duidelijke letter, de gestempelde band doen het met genoegen in handen nemen. En welk eene spijs wordt er in die fraaije schaal aangeboden? Waarlijk eene spijze die voedt en verkwikt, en smakelijk en geurig is toebereid.
De Heer witkop behandelt een der gewigtigste onderwerpen van het Christelijke leven zoo als het wordt opgeleid voor de eeuwigheid. Hij heeft zijn werk wedergeboorte naar het Evangelie genoemd. Wij zijn even als hij niet gezind om over den naam te twisten; maar toch woorden hebben eene bepaalde beteekenis, en kunnen niet meer beduiden dan hetgeen zij inhouden. Men wordt maar eens geboren, zoo ook maar eens wedergeboren. Het woord: ‘wedergeboorte’ is afgeleid van de adoptie der geloovig wordende Heidenen als kinderen van abraham; dat zij ééns werden en altijd bleven, tenzij ze hunne adoptie weder verzaakten. Zoo duurt ook het natuurlijke leven, dat met de geboorte zelfstandig en zelfwerkend aanvangt, totdat het in zijnen tegenwoordigen vorm ophoudt. Wij zouden daarom het boek liever genoemd zien: ‘het leven der heiligmaking naar het Evangelie.’ De Schrijver-zelf heeft zulk eene aanmerking, als wij hier met alle bescheidenheid nederleggen, voorzien.
Wat hij onder wedergeboorte verstaat geeft hij duidelijk op in deze woorden: ‘De wedergeboorte, welke de Christen deelachtig wordt, is eene verandering, hervorming van gemoed, van zin, van begeerten, neigingen, wenschen, verlangens; zij is eene verandering, hervorming, omkeering van denkwijze, van gedachten, oordeelen; zij is eene hervorming, ja geheele vernieuwing des levens, nieuwe beginselen, drijfveren en bedoelingen worden zigtbaar in zijn werkdadig leven, zoowel in het huisgezin als in de maatschappij. De wedergeboren Christen is in één woord, een nieuw schepsel, inwendig naar den geest, uitwendig in zijne gansche handelwijze.’
Wij beamen 't volkomen, dat het voor de belijders des

{==590==} {>>pagina-aanduiding<<}
Evangelies van hoog belang is, dat zij dit Christelijk wedergeboren leven wel verstaan, vermits zij daardoor tot eene meer heldere bewustheid komen van 't geen zij reeds bezitten, duidelijk leeren inzien wat zij nog behoeven, en hunne begeerte naar en lust in 't volmaakte Christelijke leven, en de kracht om 't deelachtig te worden versterkt gevoelen.
De Schrijver doet gestrenge maar billijke eischen aan zijne lezers, die de zaak onderzoeken. Hij vraagt waarheidsliefde; onbevangenheid [een Groninger Germanisme] van oordeel, en zucht naar verlossing en geestelijken wasdom.
De orde van behandeling is deze: het eerste deel van het onderzoek bevat eene beschouwing van den mensch in zijne vatbaarheid voor en behoefte aan wedergeboorte; in het tweede deel worden het wezen, de aard en oorsprong der wedergeboorte in het licht gesteld, en het derde gedeelte doet hare verschillende vruchten kennen.
Wij moeten de getuigenis afleggen, te onpartijdiger, omdat de rigting van den Schrijver niet is de onze, dat hij op zijn standpunt wèlgeslaagd is in de ontwikkeling van het onderwerp. Zijne redenering is juist en de stijl eenvoudig. Hij heeft de gave van zich los en gemakkelijk uit te drukken. Bij de lezing van dit werkje is het ons weder gebleken, dat verschil in verstandsrigting zich oplost in de praktijk.
Het boekje is een zeer nuttig geschenk aan jonge lidmaten der Christelijke Kerk.




Zijt getrouw! Geschenk aan Weezen, bij hunne intrede in het maatschappelijk leven. Door  C.S. Adama van Scheltema.Te Amsterdam, bij J. van der Hey en Zoon. In kl. 8vo. 18 bl. f :-15.

De Heer scheltema heeft dit geschenk zóó ingerigt, dat het een blijvend nut kan stichten. Het woord tot afscheid aan weezen, die de wereld intreden, is eene leerrede over Openb. ii: 8b, 10b. Dan volgt een dubbel tiental morgen- en avondliederen, die meer algemeen bekend verdienen te worden. Wij wenschen den wakkeren Schrijver rijken zegen toe over dezen arbeid der Christelijke liefde.


{==591==} {>>pagina-aanduiding<<}

1. De Sabbath. Schetsen, hoe men den dag des Heeren doorbrengt, door  Harriët Beecher Stowe,Schrijfster van: ‘De Negerhut.’ Te Amsterdam, bij W.H. Kirberger. 1853. In post 8vo. 34 bl. f :-20; 25 Exemplaren f 4-:

2. Aardsche zorg beschouwd als hemelsche tucht. Door dezelfde. Uit het Engelsch. Tweede druk. Te Zwolle, bij W.E.J. Tjeenk Willink. In kl. 8vo. 28 bl. f :-25; bij getallen van 10 of meer Ex. f :-10.

Wie heeft niet gehoord van den indruk, welken ‘de Negerhut’ in meer dan één werelddeel heeft gemaakt. Dat werk raakte eene teedere snaar aan; het betrof het lijden van menschen, die ontberen wat den mensch wel het dierbaarst is: de vrijheid. Wij zijn nu verlangend te hooren of dit kleine stukje, dat den zedelijken kant van geheel de maatschappij aantast, evenzeer bijval zal vinden: maar wij twijfelen er aan, omdat de menschen meer geneigd zijn anderen te beklagen, dan zich-zelven te verbeteren. De Schrijfster zal met hare schetsen, hoe men den dag des Heeren doorbrengt, bij velen weinig weerklank vinden; want de Zondag is bij verre de meesten een dag van ontspanning en geenszins van veredeling en heiliging des gemoeds. De Katholiek woont de mis bij, omdat het kerkelijke pligt is; de Protestant hoort eene preek, en daarmede is het afgedaan. De vrome Schrijfster denkt er anders over. Moge elk hare schetsen lezen en daarbij zich afvragen: of de viering van den Zondag, zoo als die plaats heeft, Christelijk zij, en zoo neen, dan moed vatten om ook den Zondag uit de slavernij te redden.
2. Het andere stukje van dezelfde hand, een vriendelijk bemoedigend woord, vinde eene goede plaats! Eene vrouw, die hare zorgen en belangstelling aan het lot der meest lijdende klasse van 't menschdom heeft toegewijd, is wèl bevoegd aardsche zorg en kommer als hemelsche tucht te beschouwen.
Een gepast dichtstukje van ten kate verhoogt de waarde van deze brochure. Wij nemen er een paar coupletten uit over:

{==592==} {>>pagina-aanduiding<<}


‘Mijn weg gaat van 't wiegje, 
Naar de eeuwige kust, 
Door lijden en strijden, 
Naar 't palmbosch der rust; 
Door dorstende hitte, 
Naar 't klaatren der bron; 
Door schemer en schaduw 
Naar de opgaande zon. 
 
'k Verstom in ellende, 
'k Verstik in 't gedrang, 
Maar God is mijn uitzigt 
En jubelgezang. 
Ik treed tusschen leeuwen, 
En slangengebroed: 
Maar wie zou mij krenken, 
Als God mij behoedt.’ 





Het leven en het maaksel der dieren. Door  W. Vrolik,Secretaris der Koninklijke Akademie van Wetenschappen en Hoogleeraar te Amsterdam. Eerste Deel. Te Amsterdam, bij M.H. Binger en Zonen. 1853. In gr. 8vo. 375 bl. f 3-86.

Het is Ref. een groot genoegen, zoo niet eene streelende onderscheiding, dit geschrift te mogen aankondigen. Bij de menigte van pennevruchten, die onder zijne oogen komen, is het hem een waar genot deze vrucht van eenen diepdenkenden geest, van een verheven verstand, en van onvermoeiden ijver met steeds klimmende belangstelling te lezen en met den wensch naar meer, hoewel niet naar beter, digt te slaan; niet om haar te zetten naast zoo vele boeken, die welligt nooit weder worden ingezien; maar om zoo dikwijls mogelijk haar weêr op te nemen en met altijd nieuwe begeerte te herlezen.
De wijze waarop de geleerde Schrijver zijnen arbeid heeft behandeld, beantwoordt volkomen aan de waardige opvatting, die hij in de voorrede te kennen geeft; ofschoon Ref. daarom nog in geenen deele meent een afkeurend votum te mogen uitbrengen omtrent hen, wier weelderige verbeelding en dichter-
{==593==} {>>pagina-aanduiding<<}
lijken stijl zich somwijlen, ook in onderwerpen over de Natuur, openbaart, en wier werk eene eigene, óók niet te miskennen waarde heeft. Zoo ergens toch is het de Natuur, die onuitputtelijke schatkamer van wijsheid, almagt en liefde, die ons in verrukking brengt en de snaren van het gevoel van eerbied, bewondering, en dankbaarheid doet trillen.
De dubbele strekking van leer- en leesboek brengt mede, dat dit werk een wetenschappelijk geschrift is, toegankelijk gemaakt voor het beschaafde publiek. Zulke geschriften behooren voorzeker tot de moeijelijkste opgaven, en vinden maar zelden geschikte arbeiders. Wij leven echter in eenen tijd, waarin alle kunsten en wetenschappen als om strijd zich eenen weg banen tot het groote publiek, en een eigendom van allen trachten te worden.
Als Ref. dat derzelver waarachtig doel en de eenige en ware bron van beschaving, verlichting en veredeling der menschen noemt, gelooft hij geen persoonlijk oordeel uit te spreken.
De beschaafde lezer zal in dit werk meermalen zaken ontmoeten, die hem juist niet geheel duidelijk zijn, b.v. de vergelijkend ontleedkundige beschrijvingen; maar zij kunnen in een leerboek niet worden gemist, en zijn met zoo veel eenvoudigheid, duidelijkheid en spaarzaamheid aangebragt, dat zij voor den leerenden genoeg zijn en den lezer niet afschrikken; terwijl zij ook, met eene kleinere letter dan de tekst gedrukt, als op zich-zelve staan.
De Schrijver verdeelt zijn werk in de volgende Hoofdstukken: Eerste Hoofdstuk. Der dieren leven beschouwd, als openbaring van een onstoffelijk beginsel in de Natuur; - Tweede Hoofdstuk. Het leven der dieren in verband beschouwd met de omstandigheden, waarin zij geplaatst zijn; - Derde Hoofdstuk. Het levend zamenstel der dieren, als beeld eener voortreffelijke verdeeling van werkzaamheid; - Vierde Hoofdstuk. Rangschikking der dieren; - Vijfde Hoofdstuk. Algemeen overzigt der gewervelde dieren; - Zesde Hoofdstuk. Vierhandige dieren; - Zevende Hoofdstuk. Vlengelhandige zoogdieren; - Achtste Hoofdstuk. Insecten etende zoogdieren; - Negende Hoofdstuk. Verscheurende dieren; - Tiende Hoofdstuk. Knaagdieren; - Elfde Hoofdstuk. Tandelooze dieren; - Twaalfde Hoofdstuk. Veelhoevige zoogdieren.

{==594==} {>>pagina-aanduiding<<}

Elk Hoofdstuk, van het zesde af, wordt met eene vergelijkend ontleedkundige beschrijving besloten, die de verschillende stelsels en de zintuigen omvat.
In sommige Hoofdstukken wordt de beschrijving door onderhoudende en soms leerzame verhalen afgewisseld, terwijl in enkele, zoo als bij de vierhandige zoogdieren (de apen) ook andere betrekkelijke onderwerpen ter sprake komen.
Wat in het bijzonder dit werk onderscheidt is het verband, waarop telkens gewezen wordt, tusschen de verschillende dierklassen, waardoor een gehéél wordt verkregen, hetwelk voor den leerling zoowel als voor den ongeoefenden lezer eene rijke bron van opmerking en bewondering oplevert.
Van welk gezigtspunt de Hoogleeraar zijne beschrijvingen beschouwt, kan men uit het opschrift van het Eerste Hoofdstuk opmaken; en Ref. acht het een hoogst verblijdend verschijnsel, dat zulk een degelijk en beroemd vaderlandsch geleerde dit beginsel is toegedaan, en met zooveel kracht en overtuiging verdedigt; niet zoozeer omdat Ref. ook deze meening deelt, want hij gevoelt daarvan de luttele waarde, maar omdat het een krachtige steun is tegen de materialistische rigting van onzen tijd, die, om hare daaruit voortvloeijende zedelijke en godsdienstige begrippen, wantrouwen inboezemt voor de beoefening der natuurkundige wetenschappen.
Het oordeel van Ref. over dit werk heeft hij reeds in het begin van deze aankondiging uitgesproken, en ofschoon dit geschrift geene aanbeveling behoeft, hoopt hij nogtans iets te hebben mogen bijdragen om dit schoone, degelijke en boven zijnen lof verhevene geschrift, waarvan het vervolg met verlangen te gemoet wordt gezien, in de handen van allen te brengen, die op beschaving aanspraak willen maken, en prijs stellen op uitbreiding van kennis, die hier tevens zoo aangenaam wordt medegedeeld.
Druk, papier, letter en omslag beantwoorden aan het werk en doen ook de Uitgevers eer aan.
l.h.v.

De Aarde natuurkundig beschouwd. Een beknopt leerboek ten dienste van Middelbaar en Hooger Onderwijs, door Dr.  K.G. Reuschle.Uit het Hoogduitsch vertaald door  P. van Dijk,Civiel-Ingenieur. Met eene Voorrede van Dr. c.f. donnadieu,

{==595==} {>>pagina-aanduiding<<}
Hoogleeraar aan de Koninklijke Akademie ter opleiding van burgerlijke Ingenieurs enz. te Delft. Te Haarlem, bij de Erven F. Bohn. 1852. In gr. 8vo. 196 bl. f 1-80.

Dit werk is verdeeld in drie Afdeelingen, van welke de eerste zes, de tweede vijf, en de derde zeven Hoofdstukken bevat; als: I. Hemel en aarde; II. Zwaarte op aarde; III. Draaijing der aarde om hare as; IV. Middelpuntvliedende kracht der aarde; V. De omloop der aarde om de zon; VI. Kosmische zwaartekracht; VII. De wereldether en het licht; VIII. De warmte en de zon; IX. De electrische polariteit en het aardmagnetismus; X. De enkelvoudige ligchamen en de scheikundige verwantschap; XI. Het bewerktuigde leven en de organische stofwisseling; XII. Warmte in het inwendige der aarde en de vulkanische verschijnselen; XIII. Uitwendige warmte en luchtgesteldheid op aarde; XIV. De dampkring; XV. De oceaan; XVI. Het land en zijne wateren; XVII. De aardkorst; XVIII. Verschillende toestanden der aarde. Eindelijk sluit het met aanmerkingen en verbeteringen.
De Schrijver heeft zijn werk zoodanig geregeld, dat hij elke stelling met ophelderingen, door eene kleine letter aangewezen, verklaart.
Men kan, zegt de Heer donnadieu, van dit werkje zeggen: ‘het is een schat in een klein bandje, en dus voor weinig geld te verkrijgen.’ Hiermede stemt Ref. volkomen in, en hij gelooft, dat zulk een oordeel allezins regtmatig is.
De vertaling is vloeijend en laat weinig te wenschen over; druk en correctie zijn met zorgvuldigheid uitgevoerd, en ofschoon de Heer donnadieu door zijne voorrede de waarde van het geschrift heeft verhoogd, had het geene aanbeveling noodig. Ref. hoopt, dat het een overvloedigen aftrek zal vinden. Gebeurt dit niet, dan hebben Schrijver, Vertaler en Uitgever, en ook de geleerde Steller der voorrede voorzeker daaraan geen schuld.
Als handleiding bij het onderwijs komt het werkje Ref. bij uitnemendheid geschikt voor; verder gelooft hij, dat de bedoeling der bewerkers ook niet gaat; want voor leeken veronderstelt het te veel natuurkundige kennis.

l.h.v.


{==596==} {>>pagina-aanduiding<<}

Practische wenken over Luchtverversching. (Ventilatie). Een leiddraad voor den bouwmeester, bevattende tevens verscheidene opmerkingen ten nutte van eigenaars en gebruikers van gebouwen, door  J. Walker.Vrij gevolgd naar het Engelsch door  H.C. Bosscha.Met platen. Te Deventer, bij A. ter Gunne. 1853. In gr. 8vo. 141 bl. f 1-80.

De Ouden noemden de lucht het ‘pabulum vitoe’, en reeds duizende jaren geleden scheen men meer begrip te hebben van de groote behoefte aan versche lucht, dan in onzen tijd, de eeuw der wonderen genoemd. Hoe ellendig het in dit opzigt, om van andere niet te gewagen, in ons land vooral is gesteld, kan men opmaken uit den bouw en de zamenstelling der huizen, kerken, koffijhuizen enz.; maar het allermeest wordt men daarvan overtuigd in de ellendige woningen en hokken, waarin de nijvere daglooner zijn leven slijt; terwijl de zorgen voor den misdadiger en den oude van dagen in dit opzigt van eenige meerdere menschlievendheid onzer vermogende natuurgenooten getuigen. Men denke niet, dat er in de hoogere standen beter voor is gezorgd: in de zalen der paleizen van onze vorstelijke personen zelfs, is Ref. meermalen getuige geweest van ondragelijke hitte en onuitstaanbare benaauwdheid, door de uitademing en uitwaseming van eenige honderden menschen nog vermeerderd en in top gevoerd. In vele kerken gaat zelden eene godsdienstoefening voorbij zonder dat er de eene of andere bezwijmt; en het is zeker, dat het getal der lijders aan hoofdpijn op eenen zondag, andere dagen honderdvoudig te boven gaat. Zonderling voorwaar, dat over geene zaak zoo veel geklaagd en aan geene zoo weinig gedaan wordt als aan de verversching der lucht, ‘het brood des levens.’
Er bestaan omtrent de luchtverversching vele stelsels, die vooral daarop nederkomen, dat men de verwarming als middel tot dezelve bezigt.
Eene in alle opzigten geldige luchtverversching is die, waarbij versche lucht in het vertrek gebragt, en de verbruikte en nadeelige verwijderd wordt, zonder togt, en met willekeurige regeling der temperatuur.
De Schrijver onderscheidt de ventilatie in eene zoogenaamde

{==597==} {>>pagina-aanduiding<<}
zelfwerkende, waarbij de werking berust op de ongelijkmatigheid der temperatuur en de daardoor veroorzaakte luchtstroomingen; en in eene door werktuigen geholpene of te weeg gebragte, welke wederom in natuurlijke en werktuigelijke beweegmiddelen vervallen. - Zeker is het, dat de zelfwerkende en die met natuurlijke beweegmiddelen de voorkeur verdienen, niet zoozeer om de eenvoudigheid, maar vooral om de onkostbaarheid, die bij alles, wat de gezondheid en het leven betreft, schijnt op den voorgrond te staan.
Het stelsel van ventilatie, door den Schrijver ontwikkeld, is dat met roosters, buizen en verwarmde lucht, dat wel voor winter en zomer toepasselijk is, maar toch, wat het laatste saizoen aangaat, naar ons oordeel, niet genoegzaam aan de vereischten voldoet.
De aangevoerde verwarmingstoestellen, die tevens ventilateurs zijn, onderscheiden zich door eenvoudigheid; maar voor de woningen van de mindere standen stuit men altijd op de voor hen meestal bestaande noodzakelijkheid, om in één vertrek te wonen en de spijzen te bereiden; weshalve ook hierin, reeds bij de verwarming van vele woningen door één toestel, wel eene gelijkmatige en genoegzame temperatuur voor het ligchaam, maar geenszins voor de bereiding van spijzen wordt verkregen. Voor kerken, scholen enz. is echter de ventilatie van den Schrijver doelmatig.
De belangrijke waarde van dit geschrift wordt vooral verhoogd door de voorrede en de ingevoegde opmerkingen van den kundigen Vertaler, welke de oogen moeten openen van allen, die niet ziende blind willen zijn.
Andere landen zijn ons vóórgegaan met de middelen tot ventilatie te beproeven; in ons land is Ref. nog geene inrigting van dezen aard bekend; maar wel eene zoogenaamde ventilatie die alle nadeelen en geen enkel voordeel daarvan aanbiedt. - Intusschen is een geschrift als dit bij uitnemendheid geschikt om de aandacht op de ventilatie te vestigen, van haar belang te overtuigen, en de onheilen van het verzuim in het licht te plaatsen. Ref. beveelt het allen aan, die belang stellen in hetgeen het welzijn der menschen kan bevorderen.

l.h.v.





{==598==} {>>pagina-aanduiding<<}

Vrijmoedige beschouwingen over het aanleggen van volkplantingen door Nederlandsche behoeftigen en bedeelden in Nederlandsch Indië, en hoe soms in die gewesten naar luim gehandeld wordt, door  J.B.J. van Doren,Oud-Militair Onder-Intendant der Eerste Klasse van het Indische Leger enz. Te 's Gravenhage, bij Gebr. J. en H. van Langenhuysen. 1853. In gr. 8vo. 59 bl. f :-50.

Kolonisatie in onze Oost- of West-Indische Bezittingen is een onderwerp, dat tegenwoordig met ingenomenheid door vele beoefenaren der Staatshuishoudkunde wordt besproken, en niet zelden ook aanbevolen wordt met redeneringen die van oppervlakkigheid niet geheel vrij zijn te pleiten. Dat zal waarschijnlijk den Schrijver van de bovengenoemde ‘Beschouwingen’ hebben aangespoord om het vraagstuk van het ‘aanleggen van volkplantingen door Nederlandsche behoeftigen en bedeelden in Nederlandsch Indië’ aan een onderzoek te onderwerpen.
De Heer van doren stelt de vraag op den voorgrond: ‘of de verzending van een deel onzer arme bevolking naar onze rijke Overzeesche Bezittingen mogelijk zoude zijn?’ - eene vraag die in de Tweede Kamer der Staten-Generaal meermalen is ter sprake gebragt. Hij onderzoekt bepaaldelijk de meening die velen niet verwerpelijk voorkomt: ‘dat behoeftigen tot eene vrijwillige verhuizing naar onze O.I. Koloniën behoorden aangemoedigd te worden, door hun kosteloos gelegenheid tot zoodanige verhuizing te geven.’
De Schrijver handelt in de eerste plaats over een voorstel In 1827 aan den Commissaris-Generaal du bus de ghisignies ingediend, waarin drieërlei wijze van Kolonisatie wordt besproken:
1o. die van Europesche boeren, speciaal om werkzaam te zijn tot het ontginnen van woeste gronden;
2o. die van Europesche landbouwers;
3o. die van Nederlanders of ook van vreemdelingen, welke, door zekeren tijd van verblijf op Java, als ingezetenen van Nederlandsch Indië zijn te beschouwen, of, door een huwelijk met Nederlandsche vrouwen of Nederlandsch-Indische Creolen, het burgerregt hebben verkregen. - Daarna beschouwt hij

{==599==} {>>pagina-aanduiding<<}
het denkbeeld van den Generaal-Majoor h.j.j.l. Ridder de stuers om, aan elken soldaat, die, na volbragten diensttijd in Indië, zich aldaar wil vestigen, eene gratificatie te verleenen, gelijkstaande met het bedrag der som welke hij aan het land zou kosten, van het oogenblik af dat hij zijn korps verlaat, tot dat hij zijn afscheid te Harderwijk erlangt; om daarmede als landbouwer in Indië te beginnen, en in zijne eerste behoefte te voorzien. Vervolgens komt het plan ter sprake waarbij eene Europesche volkplanting op het eiland Coram wordt voorgesteld.
Onzes inziens beoordeelt de Schrijver die verschillende ontwerpen onpartijdig, doch wij vinden ook zijne beschouwingen hier en daar oppervlakkig en vlugtig. Die minder grondige behandeling kan te wijten zijn geweest aan den wensch waarvan in het ‘voorwoord’ gesproken wordt, om ‘dit boekje vóór den aanvang der algemeene beraadslagingen over de begrooting van het dienstjaar 1853’ te doen verschijnen.
In den loop zijner redeneringen verwijst de Schrijver naar de proef van Kolonisatie in Suriname, die zoo deerlijk is tegengevallen. De menschen derwaarts gezonden, waren niet allen bekwame landbouwers, en spiegelden zich, in weerwil van de daaromtrent gedane vertogen, een leven voor van gemak, dat bij de uitkomst niet verwezenlijkt werd, en waarvan 't gemis, met andere teleurstellingen vereenigd, tot ontmoediging en mislukking der volkplanting aan de Saramakka leidde.
Verder maakt de Schrijver melding van het aanleggen der Etablissementen in de Peperbaai, de Meeuwebaai en de Maraksbaai, allen achtervolgens aangelegd in Straat Sunda, doch om de groote sterfte, de eene na de andere verlaten. Zoo als deze het bewijs hebben geleverd, dat alle nieuwe ontginningen op het verlies van menschenlevens komen te staan, even zoo hebben het Etablissement te Toboalie op Banka, en het Fort Du Bus in Merkus-oord op Nieuw-Guinea, vooral het laatste, doen zien, dat dergelijke etablissementen, op niet te kleine schaal behooren te worden aangelegd, of men moest de kans van wèlslagen van den aanvang af onmogelijk willen maken. - Indien iets dan was het Fort Du Bus het toonbeeld van den eersten aanleg eener volkplanting, zoo als die niet behoorde te wezen.
Eindelijk gaat de Schrijver tot het bewijs over, dat in

{==600==} {>>pagina-aanduiding<<}
Nederlandsch Indië wel eens naar luim wordt gehandeld. Wij erkennen gaarne dat wij dit toevoegsel liever niet gevonden hadden. Over het gebeurde echter met den Heer m.j. senn van basel is niet onbelangrijk wat voorkomt op bl. 47. Die ambtenaar werd namelijk, lezen wij daar, bij Besluit van den Gouverneur-Generaal dd. 24 Junij 1851, uit zijne betrekking van Algemeen Ontvanger te Samarang ontslagen, met uitdrukkelijken last om ‘bij ontvangst van het besluit’ zijne functiën te staken. Op verzoek van den Resident bleef hij evenwel de betrekking waarnemen tot dat in September zijn opvolger verscheen. Daardoor werden de nadeelige gevolgen van het staken der betalingen en ‘een oploop onder de inlandsche bevolking van Samarang’ verhoed, welke anders ‘onvermijdelijk’ waren geweest.
Of al het laatste gedeelte scherp en bijtend moge wezen, het boekje kan almede licht geven omtrent datgene wat in Indië gebeurt. Wij gelooven te eerder dat de Schrijver aan de waarheid is getrouw gebleven, omdat hij zoo menigmaal valsche voorstellingen omtrent de Indische aangelegenheden met open visier bestrijdt.
l.

Een zomeruitstap door Spanje in 1851, - en een bezoek aan Caïro. Twee reisverhalen voor reizigers aan den haard. Te Amsterdam, bij J. van der Hey en Zoon. 1852. In gr. 8vo. IV en 250 bl. f 2-25.

Uit het Voorberigt van den Vertaler verneemt men, dat het eerste reisverhaal, in den vorm van brieven, toegeschreven moet worden aan den Heer alexis de garaude, Directeur du Conservatoire de Musique te Parijs, en dat het tweede, in den vorm van een dagverhaal, den Engelschen Geestelijke pascoe grenfell hill tot schrijver heeft. Zeer juist wordt in dat voorberigt aangemerkt, dat beiden niet voor geleerde onderzoekers hebben geschreven, de Engelschman zoo min als de Franschman; ofschoon de eerste, waar het pas geeft, er nog al de eene of andere aanhaling, verwijzing of herinnering tusschen werpt: natuurlijk gevolg van zijne Engelsche en meer geleerde vorming. - Wij onderschrijven overigens het oordeel des Vertalers, dat beider verhaal zeer geschikt

{==601==} {>>pagina-aanduiding<<}
is te achten voor een gros van lezers, dat onderhoudende lectuur tot niet onleerzame ontspanning verlangt, en geene hoogdravende of diepdelvende beschouwingen of onderzoekingen, die boven het bereik gaan van ongeleerden en niet-zaak-kundigen.
Het reisverhaal van garaude beslaat het grootste gedeelte van dit boekdeel, en gaat tot bl. 170. Ofschoon zijn trant maar vlugtig is, deelt hij toch veel belangrijks mede. Gewoon om jaarlijks naburige rijken te bezoeken, toont, hetgeen hij over het reizen zegt, dat hij gewoon is wat hem onder de oogen komt, niet zonder opmerkzaamheid gade te slaan. ‘Sedert vele jaren’ - zegt hij bij den aanhef - ‘noopte mij de terugkomst van het schoone jaargetijde, om kleinere of grootere uitstapjes te doen naar de verschillende Departementen van Frankrijk of naar vreemde landen. Men verdubbelt in zekeren zin zijn aanwezen door nieuwe landstreken te bezoeken, die een ander veld van waarneming aan onze oogen en aan onzen geest aanbieden; het aanlokkelijk tooneel van verschillende landschappen, van ons dusver niet bekende steden, en van de gedenkteekenen, die men er aantreft, der [van de] zeden en gewoonten hunner inwoners, vervult op eene aangename wijze ons geheugen met nuttige herinneringen tot onze onderwijzing, en verspreidt eene vertroostende bekoorlijkheid over de wisselvalligheden van het leven.’
Bij zijn vertrek van Parijs en bij zijne terugkomst uit Spanje voegt g. eenige berigten omtrent die gedeelten van Frankrijk, welke hij op zijne reis als doorvlogen heeft, en toont alzoo met zijn vaderland bekend te wezen. Moge elk alvorens hij vreemde landen bezoekt, zich bekend maken met zijn eigen vaderland! - Dat de Fransche Schrijver ook ernstig kan wezen, toont hij op bl. 168, alwaar hij zegt: ‘De boorden van de schoone Loire bieden in overvloed bekoorlijke en vruchtbare velden aan; ongelukkig maken verscheidene gezigtspunten, als St. Florent, La Meilleraie, enz., die men achtervolgens bemerkt, de gedachten somber door de herinnering van de bloedige tooneelen der Vendeërs en der Republikeinen. Het waren echter Franschen die elkander vermoordden! Waarom? Hunne beweegredenen waren in het algemeen dweepzieke dwalingen, die de tijd en de omstandigheden ge-
{==602==} {>>pagina-aanduiding<<}
lukkig veruield hebben, maar waarvoor zij weder andere in de plaats hebben gesteld, die welligt ons of onze kinderen met nieuwe schriktooneelen bedreigen.’
Los en luchtig daarentegen is hij niet zelden, zoo als onder anderen op bl. 57, waar hij spreekt van de Spaansche beleefdheidsformule, welke ieder beschaafd man in den mond heeft: a la disposicion de Usted. Dit blijkt mede wanneer g. gewag maakt van de processiën. Op bl. 12 b.v.: ‘Aan het dessert zijnde, hoorden wij een zonderling gejoel in de straat, dat de tamelijk barbaarsche muziek van fluit en eene cimbaal overschreeuwde. Naar het venster loopende, zagen wij er eene processie nog zotter dan te Perpignan.
De optogt werd geopend door geharnaste krijgslieden met den helm op het hoofd. Dan volgden lange rijen van broederschappen, godvruchtige(?) kinderen, ieder eene dikke waskaars (een profijtje voor de geestelijkheid) in de hand houdende, met eene ontelbare menigte banieren, kruisen, stellagiën door vier man gedragen, waarop onze moeder der zeven weeën, in groot costuum en van natuurlijke grootte, met zeven zwaarden in den boezem, martelaars, Christus-beelden van allerlei maaksel, zich bevonden; een regement zwarte boetelingen, zware ijzeren ketens achter zich slepende; vervolgens de geestelijkheid in rijke koorkleederen, voorafgegaan van valsch spelende fluiten en serpenten, en gevolgd van soldaten en eene talrijke volksmenigte!’
Dit bewijs van des Schrijvers vrijzinnigheid wordt nog versterkt door de volgende zinsnede op bl. 6: ‘Er is’ - te Montauban - ‘zamenleving; de familiën, die haar uitmaken, zijn voor het grootste gedeelte Protestanten: evenzoo is het te Albi, waar de godsdienstoorlogen nog bloedige herinneringen nalaten [hebben nagelaten]. Hoewel deze beide steden in de nabijheid van Toulouse liggen, waar een bijgeloovig Katholicismus heerscht, zijn hare inwoners altijd getrouw aan hun oud geloof; maar onze eeuw is zoo verdraagzaam geworden, dat de Heer de cheverus, die Bisschop van Montauban is geweest, er dikwijls met den Protestantschen leeraar wandelde.’
Van de pracht der kerken in Spanje zouden wij gaarne een enkel woord overnemen. Van de hoofdkerk te Sevilla zegt hij op bl. 71: ‘Het plaveisel uit breede steenen van wit en zwart marmer bestaande, heeft zeven honderd duizend francs

{==603==} {>>pagina-aanduiding<<}
gekost. Het orgel heeft vijf duizend drie honderd pijpen, en honderd touches meer dan dat van Haarlem. De twee predikstoelen, het traliewerk van het koor en het beeldhouwwerk der gestoelten daarin, zijn meesterstukken van talent en geduld.’ Iets verder vernemen wij dat de thesaurie en de magazijnen der saeristy, zoo veel kostbare kruisen, kelken, schotels, lampen, juweelen, tabernakels enz. bevatten, dat wanneer de hoofdkerk voor de groote feesten zal opgesierd worden, vier-en-twintig man daarmede zes dagen achtereen bezig zijn.
Doch gaan wij over tot het reisverhaal, ‘Een bezoek aan Caïro’ genoemd. Het voert ons rond op Creta, te Alexandrië, te Caïro, en bij de piramiden in Damiëtte. Oorspronkelijk uitgegeven door de Britsche Society for promoting Christian Knowledge, is het door den Vertaler hier en daar bekort, zoodat het geschrift zijne oorspronkelijke kleur heeft verloren. Wij kennen het Engelsche niet, maar verbeelden ons, dat uit de vertaling meer is weggelaten dan wel door den overzetter erkend wordt.
Het dagboek van den Eerw. grenfell hill is rijk aan beschouwingen, dieper ingrijpende in 's menschen zieleleven, dan de Brieven van de garaude. Men hoore wat hij op bl. 174 over Creta zegt: ‘Zijne groene, goed van water voorziene dalen en vlakten, en zijne woeste bergtooneelen, bieden, binnen een klein bestek, de bekoorlijkheden van menige en verscheidene luchtstreken in ééne. De bodem is vruchtbaar in de hoogste mate, in graan, boomvruchten en bloemen. De wijngaard en de olijf geven dáár hunne rijkste oogsten, en de oranjebloesem vervult de lucht met de liefelijkste geuren van een zuidelijk klimaat.
Gelijk geene plek méér door den hemel begunstigd is geweest met de geschenken der natuur dan dit bekoorlijk eiland, zoo, aan den anderen kant, heeft geene méér geleden door de verwoestende hand des menschen en de woede van binnenlandschen krijg. Nergens is de strijd tusschen Grieken en Turken hardnekkiger gevoerd geworden dan op Creta; daar de strijdende partijen hier meer gelijk stonden in krachten, dan op de meeste andere tooneelen van hun zamentreffen.’
Stof tot nadenken geeft het volgende (bl. 179): ‘Onder alle de keerwisselingen, door het rad des tijds te weeg gebragt, is er hier voor mijnen geest geene meer treffende, dan die,

{==604==} {>>pagina-aanduiding<<}
welke zendelingen brengt uit Amerika, van de boorden van de Mississipi en de Ohio, om te onderwijzen en te verlichten bewoners van Creta en Athene, steden, die in den voortijd ons voorzagen van leeraars en leidslieden in de kunsten, die het maatschappelijk leven sieren.’
Na zijne opgetogenheid te hebben ontboezemd over zijne aankomst in Egypte, is de Engelschman evenzeer verrukt over den Nijl (bl. 202 en 203). ‘Ondanks de vlakke eenzelvigheid van het landschap rondom mij, was er eene verrukking in het denkbeeld van den bodem van Egypte te betreden, dat land van wonderen en geheimenis! Nooit meer ondervond ik zóó “de tooverkracht van eenen naam!” - “De Nijl, die schoone, breede stroom, met snellen, maar gernchtloozen loop zijne weldadige wateren voortstuwende; hare oevers, met rijken plantengroei overdekt; de reeks, zoo ver het oog reiken kan, van dorpen, alle uitziende op hare weldoenster, en overschaduwd door boschjes van welige bevallige dadelpalmen - dit alles biedt een tooneel niet éénen trek missende van landelijke liefelijkheid en vruchtbaarheid, een land, in waarheid “overvloeijende van melk en honig.”’
Het is ook belangrijk den indruk na te gaan op zijn gemoed gemaakt door het aanschouwen van de sphinx, die, in de nabijheid der piramiden, even als dezen, een tal van eeuwen tart (bl. 223). ‘Naderende met vast daarop gerigten blik, stelde het zich aan mij voor, meer huiveringwekkend, dan mijne verbeelding zich ooit had voorgespiegeld. De gedaante van eenen leeuw, tot aan de borst in het zand bedolven, steekt echter genoeg uit, om hare geheele lengte, van over de honderd veertig voet, te doen zien. Dat gevaarte draagt een menschelijk hoofd, metende meer dan honderd voet in omvang; de wangen overkruis twintig voet; hoogte van voorhoofd tot kin vijf-en-twintig voet.’ - ‘Het is alleen op zekeren afstand gezien, dat het gelaat zijn volle effect maakt. De kolossale gelaatstrekken, oorspronkelijk van een geregeld en symmetrisch karakter, behouden, ook nog in den tegenwoordigen staat van het gevaarte, door tijd en andere vijanden gehavend en geknot, zeker onbeschrijfbaar zacht voorkomen, eene soort van verraderlijke kalmte, meer afkeerwekkend en terugstootend, dan de meest barsche en grimmige blik.

{==605==} {>>pagina-aanduiding<<}

De indruk, dien het maakt, kan schier niet begrepen worden door iemand, die het monster niet heeft gezien: het monster van zoo enorme dimensiën, alleen op het zand der woestijn, en aanschouwd onder de schaduwen van den dalenden nacht. Het kwam mij voor als de daemon zelf der woestijn, uitziende over het onmetelijk gebied aan zijne magt onderworpen.’
Ongevoelig zouden wij meer afschrijven door de aantrekkelijkheid van de voorstelling, die niet nalaat menig beeld in het gemoed te voorschijn te roepen, of uit langdurige sluimering op te wekken.
Beide deze reisverhalen zijn belangrijk niet alleen voor hen die slechts uitspanning, maar ook voor hen die onderrigt verlangen. De Vertaler heeft met veel oordeel gekozen, en in een vloeijenden stijl overgebragt.
l.

Oude en nieuwe liedjes. Bijeenverzameld door  F.A. Snellaert.Te Gent, bij H. Hosten. 1852. In kl. 4to. 62 en XXXXIV bl. f :-75.

Dit liederboekje, in den boekhandel van m. nijhoff te 's Hage verkrijgbaar, bevat 36 liedjes uit de XIXde, 4 uit de XVIIIde, 15 uit de XVIIde, 21 uit de XVIde, 3 uit de XVde, 1 uit de XIVde, 1 uit de XIIIde eeuw, benevens 12 stuks zonder eeuwcijfer, en onder deze laatsten het zeer oude Reuzenlied, waarschijnlijk even als Jan, mijn man, zou ruiter worden, eene bakerdeun, en de overoude liederen van Heer Halewijn, en Heer Daniëlken: alles in goed verstaanbaar Vlaamsch, en dus de teksten der middeleeuwsche liederen naar den tijd gewijzigd. Men ziet uit deze opgave, dat hier veel, hoewel op verre na niet alles te vinden is wat er aan Vlaamsche volksliederen is op te sporen. Van de ontbrekende liederen schijnt een goed aantal verwacht te mogen worden in een bundel volksliederen van e. de coussemaker, die bij den boekhandelaar mucquardt te Brussel ter perse is. Maar wat er aan de verzameling ontbreke, de Heer snellaert heeft met het bijeenbrengen en uitgeven van dezen liederenschat een regt verdienstelijk werk gedaan; te meer, omdat hij ook de zang-
{==606==} {>>pagina-aanduiding<<}
wijzen der liederen opgenomen, en alzoo aan de vergetelheid onttrokken heeft. Onze ouden van jaren vinden er, buiten twijfel met genoegen, méér dan één bekende uit de dagen hunner kindschheid: Het daget uit den Oosten; Ik hebbe de groene straatjes; Aan d'oever van een snelle vliet; Daar ging een pater langs het land; En Pierlala lag in de kist; Klein, klein kleuterken, en andere liederen, die ook in Holland door 't volk gezongen werden,
en er, ten deele, zelfs heden nog niet geheel zijn vergeten. Dat de inhoud van den bundel levendig en vol afwisseling is behoeft niet gezegd te worden. De verscheidenheid is nog aanmerkelijk bevorderd door de liederen van jonge jaarteekening, waarin de geest der Vlaamsche nationaliteits- en taalbeweging krachtig is uitgesproken; terwijl die van vroegeren oorsprong meestal de liefde en den minnehandel, in al zijne kleuren, betreffen. Wie dit opmerkt zal 't den Heere snellaert niet gaaf toestemmen als hij zegt, dat het volkslied (immers zoo als 't zich hier vertoont) ‘geheel het leven van een volk’ doet kennen, en de uitdrukking bevat van ‘lief en leed, moed en zwakte, al de wisselvalligheden, die 't ondergaat.’ - Alleen de liederen van den laatsten tijd bevatten de uitingen van een volkstoestand en volksgevoel; de overigen bewijzen slechts dat de liefde alle eeuwen door regeert, en het lied ingeeft en bezielt; maar dat is op den bewoonden aardbodem overal zoo, en niet het kenmerk van een volk, maar van de menschheid. Als Ref. uit dézen bundel een besluit moest opmaken omtrent den geest en de geschiedenis der Vlamingen, zou hij er, misschien, uit kunnen afleiden, dat zij eene soort van vrolijke Franschen zijn, die altijd goede dagen hebben gehad, gaarne bij kroes en kan een liedje deunen, en de liefde, en 't geestelijke of kerkelijke niet altijd beschouwen van den ernstigen kant. Er heerscht over het algemeen ‘ongedwongen levenslust’ in; zelfs in eenige stukjes zóó, dat Ref. op de vraag: of het boekje ook voor jonge jufvrouwen geschikt is? geen ja zou durven zeggen. Wij weten, trouwens, ook hoe 't gesteld is met de fabriekaadje der volksliederen, die (zoo ging 't althans voorheen in onze hoofdstad) zelden een dichter van naam tot vader hadden, maar doorgaans de telgen waren van eenig verongelukt genie, dat den toon gaf op plaatsen van
uitspanning, waar

{==607==} {>>pagina-aanduiding<<}
de dienende stand de zondag-avonden sleet, en door kluchtspelers en zangers werd bezig gehouden. Zulke dichters om den bijval zien minder naar het nuttige dan naar het vrolijke, en zijn meer bedacht om aan den smaak van hun publiek te voldoen, dan om de zeden te besturen. De volksliederen uit gewone tijden zijn dus, zoo als ze zijn. Geheel anders zijn die uit bijzondere tijdvakken waarin nationale belangen gevaar loopen, en ook de voornaamste dichters, zoo als nu bij de Vlaamsche taalbeweging, door middel van het lied op den volksgeest trachten te werken, in het algemeene belang.
Voor beminnaren van volkspoëzij, en voor elk die belang stelt in de geschiedenis van het lied, zal het bundeltje even aangenaam zijn als het voor ons is. Wij bevelen 't hun aan, en zien met verlangen ook den bundel van coussemakers te gemoet.
Onder de liederen van den laatsten tijd trof ons vooral dat van th. van ryswyck, getiteld: de Nederlanden, met het jaarmerk 1845:

Wie is 't die van ons wil weten 
Waar de Nederlanden zijn? 
Aan de Lei of aan de Nethen, 
Aan de Maas of aan den Ryn? 
Daar, waar men in Zuid en Noord 
't Oude Neêrduitsch spreken hoort. 
 
Ach, wat al herinneringen 
Hechten ons niet aan elkaêr! 
Tegen Spanjes hurelingen, 
Vochten wij eens tachtig jaar. 
Zoekt of gij nog volkren vindt, 
Waar m'als hier de vrijheid mint! 
 
Vrijheid! was de spreuk de ouden, 
En nog wil 't de naneef zoo; 
Allen hadden 't ook onthouden 
Tot op 't veld van Waterloo! 
Daer, bij der kanonnen gloed, 
Stroomde 't Nederlandsche bloed. 

{==608==} {>>pagina-aanduiding<<}

Schoon door 't lot vaneen gesneden, 
Deelde zich de volksaart niet; 
Hier en ginds wordt God aenbeden 
In het roerend Neêrduitsch lied. 
Hier en aen den overkant, 
Daer en hier is Nederland. 

De typographische uitvoering is net. De letter van den tekst is klein, maar, even als de muzijk, zeer helder, en het papier goed.




Gelofte en trouw. Familie-roman. Door  T. van Westrheene, Wz.II Deelen. Te Utrecht, bij N. de Zwaan. 1853. In gr. 8vo. 721 bl. f 6-70.

Alle begin is moeijelijk. De begaafde Schrijver, door zoo menige novelle en klein verhaal reeds gunstig bekend, heeft dat gevoeld, toen hij de pen opnam, om dit werk aan te vangen. Zijne voorrede draagt er de indrukken van. Geen wonder ook. Zou een jeugdig schilder, die roem behaalde met de uitvoering van kleine familiegroepen, niet de waarde maar ook het gewigt en gevaar van het oogenblik beseffen, als hij voor 't eerst zich plaatst voor een rensachtig doek, waarop hij geroepen is een veldslag te schilderen. Maar de Heer w. begon ‘onder opzien naar den Gever van alle krachten en talenten’, en de uitkomst heeft bewezen, dat hij, starende op de romans van onze meesterschrijvers, in dat opzien sterk, bij zich-zelven mogt zeggen: ‘ook ik ben schilder!’ - en allezins berekend was om de verwachting te vervullen dergenen die hem aanmoedigden om zijne kracht aan dit uitvoerig werk te beproeven. - Indien zijn eersteling nog niet gelijk is te stellen met hetgeen onze letterkunde in dit genre doorwrochtst en keurigst bezit, als eersteling is het werk een meesterstuk, wel waardig dat men er de letteren zoo wel als hem-zelven geluk mede wensche.
Wij willen aan het verhaal de nieuwheid voor den lezer niet ontnemen, door een overzigt van den inhoud te geven, maar het zou ook niet gemakkelijk zijn dat te doen, in het bestek van eene aankondiging. Zooveel kunnen wij zeggen, dat de brave willem terveer, op het punt om de echtgenoot

{==609==} {>>pagina-aanduiding<<}
te worden van mathilde van oudenhoven, eensklaps het uitzigt op die vervulling van zijne vurigste wenschen verliest. Het wordt openbaar, dat hij betrekkingen onderhoudt met een ander meisje, en hij is buiten staat rekenschap van die betrekking te geven. Eene gelofte bindt zijne tong, en aan hare getrouwe nakoming brengt hij zijn geluk, en dat van zijne beminde ten offer. Maar wie hem van ontrouw en zedeloosheid verdenken, wie ook zich tegen hem verklaren, niet mathilde. Zijn gedrag is voor haar, gelijk voor allen, een ondoorgrondelijk raadsel, maar welke harde proeven haar geloof aan zijne onschuld hebbe door te staan, zij wankelt niet in haar vertrouwen op zijne deugd. Tot haar en zijn geluk neemt de Heer van oudenhoven eene edele bannelinge in zijne woning op, en deze scherpzinnige, ervaren vrouw, door het toeval geholpen, gist de waarheid, en de dankbaarheid doet haar handelen om het raadsel op te lossen. Zoo wordt het geheim, onafhankelijk van terveer ontsluijerd, en op die ontknooping volgt de echt der beproefde gelieven.
De held des verhaals, slagtoffer van het geheim waaronder hij gebukt gaat, deed onwillekeurig ons denken aan avice athelring, de dochter des hemels op aarde. De Gelofte en trouw is een waardige tegenhanger van dien fraaijen roman. Gelijk avice zich alles getroost, om de eer te redden van den man haar vreemd voor de wereld, doch wiens wettige gade zij is; zoo getroost terveer zich alles, om de nagedachtenis rein te houden van den oorsprong van zijn bestaan. Er is overigens geen zweem van overeenkomst tusschen de beide verhalen, maar het eerste schetst de vrouw, het tweede den man op het toppunt van zedelijke kracht en zelfbeheersching, uit beginselen van grootmoedigheid en getrouwheid. Doch ja, daarin komen zij mede overeen, dat beiden zelf de oorzaken zijn van hunne rampen. Gelijk alice door eene onberaden handeling den grond legt tot ál haar volgend leed, aldus ook terveer; want hoewel de wezenlijke aard der betrekking tot anna geheim moeste blijven, er was, dunkt ons, geene reden om die betrekking te verzwijgen: de wereld mogt niet weten wie anna eigenlijk was, en wat zij inderdaad was voor hem, - gelijk ook zij-zelve dat niet wist, - maar hij had voor de wereld haar voogd kunnen zijn; gelijk hij de voogd was van charlotte. Dan ware elke aanleiding tot

{==610==} {>>pagina-aanduiding<<}
verdenking afgewend, en dat vorderden zijn belang en zijne eer, en dat vorderde ook de eer en goede naam van anna. Hopende dat alles verborgen zou blijven, terwijl hij haar geregeld bezocht, en zelfs met haar wandelde, stelde hij zich iets voor waarvan de onmogelijkheid bij het minste nadenken moest blijken. De onwaarschijnlijkheid van dien grondslag van het verhaal, zal wel de voornaamste aanmerking zijn waarvoor het bloot staat. Maar wij kennen schier geen roman boven zulke aanmerkingen verheven. En het onwaarschijnlijke ik ook niet altijd onwaar. Zonder die onwaarschijnlijkheid zouden de denkbeeldige gelieven zoo vele en zoo zware beproevingen niet te verduren hebben gehad; maar zouden wij ook het werk niet bezitten, zoo uitmuntend in de beschrijving en schildering van het beloop der zaken, en van de aandoeningen en hartstogten der hoofdpersonen, en van allen die rondom hen zijn gegroepeerd.
Het plan in zijn geheel verraadt den aanleg eens meesters. De gevallen en handeling van marie en albert, van charlotte en louis, van de Gravin ladizky en haren broeder, en van den duivelachtigen van dolen, zijn op de natuurlijkste wijze met de hoofdgebeurtenis zaâmgeweven, en boezemen op zich-zelve onafgebroken belangstelling in, zonder de klimmende deelneming in het lot van terveer en mathilde in het geringste te benadeelen. Niet minder gelukkig zijn ook de karakters gedacht en tot het einde toe volgehouden: ook dat van louis; hoewel eene liefde zoo hevig als hij voor anna opvat, in den eersten opslag, met het égoïsme dat zijne daden bestuurt niet schijnt te stroken. Wij dachten hem met van dolen te zullen zien gevangen nemen, en toen de Justitie hem op vrije voeten liet, vreesden wij charlotte met hem door den echt verbonden te zullen zien. Des te grooter was de verrassing toen hij, terwijl alles zijne plannen begunstigde, zelf de oorzaak werd van het afbreken dier voor haar gevaarlijke verbindtenis.
De geest des Schrijvers is geheel in overeenstemming met de wetten van het Godsbestuur: de misdaad wordt gestraft; boosheid en onberadenheid dragen het leed van hare gevolgen; deugd en onschuld ontvangen heur loon. De gevolgen van het geheim bevatten eene afschrikkende voorstelling van de vruchten des overspels. De Schrijver tilt voor den over-
{==611==} {>>pagina-aanduiding<<}
spelige een gedeelte op van den sluijer over volgende dagen, en toont hem ééne van de duizenderlei wijzen, op welke onschuldigen, in smaad en ramp, aan het gif dier vruchten levenslang kunnen kwijnen, als zijn gebeente reeds verworpen en zijne assche verwaaid is. Rampzalig, wie de oorzaak en voor God verantwoordelijk is van en voor de duurzame schande, smart en ellende, al ware 't ook maar van één enkelen, en dat om oogenblikken van verachtelijk en misdadig zingenot! Als zedelijk geschrift is het werk zeer aan te bevelen.
De stijl is vloeijend, op verschillende plaatsen schoon en voor het burgerlijke verhaal levendig, dikwerf zelfs schilderachtig. Tot een klein staaltje dáárvan volge hier iets uit een blik op Anna (D. I, bl. 193):
‘Ook in haar uiterlijk voorkomen was veel, dat aan de heerlijke beschrijving van dien dichter (beets) kon herinneren, maar tevens bestond er een groot verschil, want:

Over 't elpen voorhoofd hong 
Geen wolk te droef voor een zoo jong. 

Integendeel troonde daar enkel kalmte en reinheid, en de opslag dier donkerbruine oogen was zoo vrolijk en helder, dat aan geene weekheid te denken viel, maar veeleer aan eene zachte, minzame blijmoedigheid, welke aan dien blik moest boeijen; al had reeds het contrast u niet levendig getroffen van die donkere kijkers, met het matblonde hair, dat overigens in volmaakte harmonie was met de fijne, doorzichtige blanke kleur van gelaat en hals. Dit laatste, maar ook dit alleen, had zij voor het uiterlijke met hare moeder gemeen; want waar deze, zoo als wij zagen, de edele gelaatslijnen miste, gaven ze hare dochter eene hoogere schoonheid, die deed denken aan de afkomst uit een dier geslachten, waar edele fijne formen erfelijk schijnen te zijn. Zoo ge u daarbij voorstelt die spitse vingertoppen aan de fraaije handen, die ranke gestalte en dat kleine voetjen, dan zult gij volkomen begrijpen, welken indruk zij naast hare moeder moest maken; maar het verschil was nog onnoemelijk veel grooter, wat het innerlijke betrof.’ - Zoo vonden we menigte schoonheden van detail en een aantal fraaije bladzijden. Ietwat, een hard, lelijk word, en te over, ons niet verstaanbaar, vonden we hier en daar, en ook wel eens eene drukfout, doch deze

{==612==} {>>pagina-aanduiding<<}
laatsten van te weinig belang, om ze aan te teekenen. In één woord, wij wenschen den jeugdigen Schrijver en onze reeds bedaagde letterkunde met dezen eersteling geluk, en hopen dien spoedig door meer scheppingen van zijn vernuft gevolgd te zien.
Ook den Uitgever komt lof toe voor zijne zorg en uitgaven om het werk met een aangenaam uiterlijk te doen verschijnen. Het papier is goed, de druk helder, en de grijze titel met witte in plaats van zwarte letters, is zoo niet fraai, dan toch vreemd. Elk Deel prijkt, tegenover den titel, met een gekleurde steendrukplaat. De figuren voor D. II zijn ongemeen houterig en stijf, en de figuur voor D. I heeft haar krommen rug denkelijk aan den steenteekenaar te wijten; maar in spijt van die gebreken zijn zij behagelijk.

De Slavernij, door  Harriët Beecher Stowe.Vervolg en sleutel op de Negerhut, van dezelfde Schrijfster. Eerste gedeelte. Te Haarlem, bij A.C. Kruseman. 1853. In gr. 8vo. VIII en 178 bl. f 1-80.

Men zou gevaar loopen van wansmaak te worden verdacht, als men niet met hoogen lof van ‘de Negerhut’ sprak. Zeker zou men u medelijdend aanzien, wanneer gij er voor uitkwaamt, het wonderboek, dat waarschijnlijk reeds in alle Europesche talen is overgezet, nog niet gelezen te hebben. Maar of allen die het werk van de Amerikaansche vrouw bewonderen, waartoe juist zoo veel verstand niet noodig is, ook de kracht van het werk en zijne strekking kennen, mag wel betwijfeld worden. En toch is het niet geschreven alleen om leesgezelschappen bezig te houden, en om tranen te doen storten: er klinkt eene stem uit tot de menschheid, om die te doen ontwaken, en terugkomen van een verkeerden weg.
De Europeanen, in de nieuwe wereld, hebben door een dubbel onregt zich aan de natuurlijke regten der menschheid vergrepen. Zij hebben de inwoners en regtmatige bezitters van den grond, van hun eigendom verdreven, of wreedaardig doen uitsterven; en daarentegen den Afrikaan, om den overweldigden grond te bebouwen, uit zijne familie weggesleurd, en tot een lastdier verlaagd, om uit zijn zweet en tranen, koffij, suiker en katoen te trekken.

{==613==} {>>pagina-aanduiding<<}

Die schanddaad wordt nog heden, onder bescherming van de wet der beschaving, door vrije Amerikanen gepleegd. Misschien zal dat, wanneer 't kwaad zal zijn voorbijgegaan, als een wonder klinken; maar vrijheid en slavernij zijn in de Vereenigde Staten aan elkander gegroeid, als de bekende Siamesche tweeling. Het is waar, de slavernij bestond er reeds vóór dat Amerika zich vrijmaakte van het Moederland, en de Amerikanen waren - menschen, die liever anderen van gezag berooven, dan zelve een gezag afleggen. Daarenboven was de slavernij een gebruik, waarvan niemand het regt betwistte, hetwelk op de gewoonte was gegrond, en dat voorwerpen gold, die, naar 't heerschend gevoelen, met den vloek des hemels, in hunne zwarte kleur zigtbaar, beladen waren.
Wel is waar gaf reeds in 1776 het Congres een verbod uit tegen den invoer van slaven; maar niemand dacht er aan, of had den moed om de aanwezige slaven in vrijheid te stellen. Het zou ook een offer zijn geweest onberekenbaar groot; maar daarom ook te edeler dan de afschaffing van erfelijke titels, waarmede het opgewonden Frankrijk, in de vorige eeuw, de regten van den mensch dacht te herstellen. Echter zijn niet alle de Staten slavenhoudend. De slavernij bestaat niet meer in Connecticut, New-Hampshire, New-Jersey, Illinois, Indiana, Maine, Massachusets, Michigan, Ohio, Pensylvanië, Vermont, Rhode-Island, en New-York. Het is opmerkelijk, dat de slavenhoudende Staten op verre na niet zoo sterk in bevolking zijn toegenomen als de anderen. Zoo bedroeg de bevolking der vrije Staten in 1790: 1,930,000, en in 1840: 9,782,000; der slaven Staten in 1790: 1,394,000, en in 1840: 4,793,000, terwijl de bevolking van 1830 tot 1840 steeg:

in de slaven Staten	omstreeks 23 percent.
in de vrije Staten	omstreeks 38 percent.
in Virginië	omstreeks 2 percent.
in New-York	omstreeks 39 percent.

Men gevoelde dan ook het kwaad; want door eene betere behandeling der slaven is het wel verzacht, maar niet weggenomen of geregtvaardigd. Er kwam daardoor eene vereeniging van mannen tot stand, die zich afschaffers, abolitionisten noemden. Deze verceniging won in krachten aan, toen de slavernij in den nieuwen Staat Missoure werd ingevoerd, en in Columbia en te Washington behouden. Hare werkzaamheden

{==614==} {>>pagina-aanduiding<<}
veroorzaakten beweging, tegenspraak, vijandschap en haat; omdat zij het kwaad in den wortel aangreep, en misschien te veel op eens verlangde. Het bleek nu, dat er meer dan twee duizend millioenen guldens benoodigd waren, om de slavenhouders schadeloos te stellen. En waar dan heen met die massa van ongevormde menschen? Wat is de Neger in de vrije Staten, waar hij als eene paria geschuwd, en zelfs van spoortreinen en uit omnibussen geweerd wordt?
Onderscheidene gewesten maakten bepalingen, om de beweging der abolitionisten te stremmen. In Georgië wordt de toestemming der eigenaren vereischt, tot elke wet betreffende de vrijlating. - In Maryland mag de opheffing of wijziging der slavernij slechts in overweging komen op het eenparig besluit van twee wetgevende vergaderingen. - In Kentucky is de wetgevende magt onbevoegd de slaven vrij te laten, zonder schadeloosstelling; terwijl andere Staten de vrije Negers het land uitdrijven, is hun hier het binnenkomen verboden. Niemand mag een slaaf als koopwaar invoeren. - In Zuid-Carolina mag geen vrije Neger of kleurling zich vestigen; of wanneer dit om bijzondere redenen vergund wordt, moet elk hunner jaarlijks vijftig dollars betalen. Vrije Negers, die den Staat verlaten, mogen er nimmer terugkeeren. Bevrijding van slavernij is er geoorloofd, doch zij moet door de wettige overheid bewilligd en geregeld worden; opdat zij niet geschiede om zich van een hulpbehoevende te ontslaan, en ook opdat de vrijgelatene in staat zij voor zich-zelven te zorgen. Wie zich in Zuid-Carolina komt vestigen, mag zijne slaven medebrengen tot eigen dienst, maar niet om ze te verkoopen; voor elken verkochten slaaf betaalt hij honderd dollars boete, en de slaaf wordt vrij verklaard. Wie Negers tegen de wettelijke bepalingen koopt, betaalt voor elk hunner honderd dollars boete. Elke vrije Neger moet een borg voor zijn goed gedrag stellen, anders wordt hij niet geduld. Niemand mag van een Neger katoen, rijst, maïs of tarwe koopen, op straffe van duizend dollars boete en een jaar gevangenis. Geen Neger mag vuurwapens bezitten. Vergaderingen van Negers en kleurlingen mogen na zons-ondergang en vóór zons-opgang, doch nimmer met gesloten
deuren gehouden worden. Wie, de slaven tot oproer aanspoort, wordt gestraft met duizend dollars boete en een jaar gevangenis. Negers mogen niet leeren

{==615==} {>>pagina-aanduiding<<}
lezen of schrijven. De blanke die hen leert betaalt honderd dollars boete en wordt zes maanden gevangen gezet; is de onderwijzer een Neger of kleurling, dan betaalt hij vijftig dollars en krijgt vijftig zweepslagen. - Is zij niet opmerkelijk die overeenstemming tusschen hen die het ligchaam, en hen die den geest verslaven. Gelijk de Amerikaan den Neger het lezen verbiedt, zoo verbiedt Rome het lezen aan zijne leeken. Die geestverwantschap zal Rome bewogen hebben, om ook het lezen van de Negerhut aan de geloovigen te ontzeggen.
Amerika staat met zijn slavenwezen als in een doolhof. Men beseft, dat het er niet behoort, en heeft er hinder van, als van een ligchaamsgebrek dat men voelt doch niet kan verwijderen.
Vandaar dat de ‘Negerhut’ luide toejuiching, maar ook scherpe berisping vond.
In het werk waarvan het eerste gedeelte voor ons ligt, maakt de S. de poëzij van haar verhaal tot proza, de verdichting tot werkelijkheid, en daarbij is haar doel: ‘Zoo ver mogelijk, de waarheid en alleen de waarheid te zeggen, zonder acht te geven op den indruk, welken deze op eenig persoon of eenige partij kan maken. Zij hoopt dat datgene wat zij gezegd heeft, zonder bitterheid zal onderzocht worden, in dien ernstigen geest, welke bij het onderzoek van zulk een ernstig onderwerp voegzaam is. Het zou ijdel zijn wanneer zij zich met de hoop wilde streelen, dat zij geheel vrij van dwaling zal zijn. In het ruime veld, dat zij heeft moeten bewandelen, was het doen van vele misstappen mogelijk. Zij kan alleen zeggen, dat zij eerlijk en ernstig alles heeft gedaan wat zij kon, om zich van de waarheid te verzekeren.’
In dit eerste gedeelte verzamelt zij bijdragen, ten bewijze dat hetgeen zij in de Negerhut geschreven heeft, op historische gronden rust. Zij levert een aantal anecdoten, ten blijke dat hare personen geene scheppingen zijn der verbeelding, en hun toestand geene droomgedachte. Alleen heeft zij in 't werkelijke leven geene evangeline kunnen aanwijzen; maar die onschuldige engel verpersoonlijkte ook het Evangelie-zelve.
Wij gelooven dat dit boek in Amerika nog meer indruk zal maken dan haar roman; de historische feiten zullen daar, gelijk alom, dieper treffen dan de tafereelen der verdichting.





{==616==} {>>pagina-aanduiding<<}

De laatste bewoners van Lijcklama-State, door  Frisius.Te Heerenveen, bij F. Hessel. 1852. In gr. 8vo. 307 bl. f 3-:

De Provinciën Friesland en Groningen bieden ons nog hier en daar kasteelen, en op sommige plaatsen de overblijfselen (ruïnen) van kasteelen aan, die eenmaal het verblijf waren voor den adel en de aristocratie, en getuigen van menige heldendaad, maar ook van menige menschöntëerende handeling, van den meerdere tegen den mindere. De eenvoudige en soms vrij boersche woning, die men hier en daar in Friesland nog wel ‘een slot’ noemt, heeft met die kasteelen geene andere overeenkomst, dan dat het eenigzins van den weg verwijderd staat. Een slot of kasteel van ouden datum was ook Lijcklama-State. De bewoner was een geneesheer, wiens beminnenswaardige gade in jeugdigen leeftijd overleed, en hem een zoon naliet. Die geneesheer, suffridus lijcklama, in tweeden echt verbonden met silbilla lonkhorst, waaruit mede een zoon voortkomt, sterft. Julius (de voorzoon) is proponent, maar leeft in onmin met maarten, den tweeden zoon; een eigenzinnigen, lompen, brutalen, slechten en mismaakten jongen, die, door zijne zelfzuchtige en dwaze moeder geheel bedorven, tegen julius, de deugd en zachtheid zelve, een onverzoenlijken haat koestert. Met behulp van zijne moeder, en een geslepen handlanger, weet hij julius van zijn vaderlijk erfdeel te berooven; doch de wroeging der moeder doet haar dien gruwel herstellen, en maarten vindt zijn loon. Het slot is, dat julius een beroep en zijne beminde tot gade krijgt; dat sibilla boet voor hare verkeerdheden, en dat maarten arm en ellendig, doch met berouw over zijne misdaden, sterft.
Ref. kan niet zeggen dat hem de laatste bewoners van Lijcklama-State ongemeen véél belang hebben ingeboezemd, en begrijpt niet regt wat het eigenlijke doel van het werk is; hetgeen er zedelijks en godsdienstigs in voorkomt, vindt men elders beter, schooner en treffender beschreven. Het plan en de stijl laten óók veel te wenschen over; de karakters, handelingen en uitdrukkingen van eenigen der personen zijn zoo overdreven en stootend, dat het werk eenvoudig schijnt bestemd te zijn tot eene lectuur voor den Frieschen boer. Het valt Ref. hard, geen gunstiger oordeel te kunnen geven omtrent

{==617==} {>>pagina-aanduiding<<}
een provinciegenoot, en over een geschrift, hetwelk zelfs eene aan hem verwante familie betreft; maar de opregtheid van den Fries mag hij niet verloochenen.
De uitvoering is matig; de letter wel duidelijk maar plomp; het vignet maakt op een afstand een goed effect.




Ook een menschenleven, al was 't maar van een hondenjongen. Eene vertelling voor al wie er naar luisteren wil. Naar het Hoogduitsch van  W.O. von Horn;door  J.J.A. Goeverneur.Met platen. Te Leeuwarden, bij G.T.N. Suringar. 1853. In 12mo. 130 bl. f 1-25.

De eigenlijke naam van den Schrijver van dit boekje is wilhelm philipp oertel, geboren te Horn.
Wie er aan mogt twijfelen of het leven van een hondenjongen - en is er wel een onaanzienlijker leven dan dat? - een menschenleven zij; wie twijfelen mogt of de Hemelsche Vader wel een gevoelig, kinderlijk hart, een diep besef van pligt en vatbaarheid voor menschenliefde, aan onze verarmde natuurgenooten heeft geschonken; wie er meent, dat de behoeftige aan den vermogende geene diensten zou kunnen bewijzen, die arm en rijk, en rijk en arm, door banden van dankbaarheid en achting aan elkander verbinden, die leze dit allerliefst, onderhoudend, roerend, en toch soms kluchtig verhaal. Wij willen door geen enkele aanhaling den indruk er van verminderen, maar bevelen het boekje dringend aan als eene uitmuntende, en nuttige lectuur, en als een allerliefst geschenk voor lezers van allen leeftijd en stand.
De vertaling is zoo als men die gewoon is van goeverneur, en hier is het zijn genre bij uitnemendheid. De uitvoering is goed en beantwoordt aan het doel. De plaatjes zijn fraai.

Bloemen uit den vreemde, overgeplant op Nederlandschen bodem, door  E.A.V.G.Te Groningen, bij R.J. Schierbeek. 1852. In gr. 8vo. 276 bl. f 3-:

Men vindt hier negen verhalen. Over het algemeen zullen zij voldoen; vooral het eerste en achtste verhaal, die treffende

{==618==} {>>pagina-aanduiding<<}
momenten bevatten. Zij zijn getiteld: De drie oordeelen; De vriendschap; Een nacht in de wolken; Het portret; De koralen armband; Ricou; Het gevonden kind; Een vooroordeel; Jeannette joliette. De stukjes zijn wèl gekozen, en zullen velen, in enkele ledige uren vooral, aangenamer zijn, dan een breed uitgewerkte roman; maar de lof, dien Ref. aan de Schrijvers geeft, kan hij niet in zoo ruime mate aan den Vertaler toekennen, en nog minder aan den Uitgever.
De vertaling wemelt van spel-, taal- en stijlfouten, die soms al te grof mogen heeten. Het papier is beneden het middelmatige, en de letter niet fraai.
Het vignet verwijst niet naar eene bladzijde; maar in het verhaal, waarop het betrekking heeft, leest men: ‘Waar is thans uw kind? Hij is op eene armenschool. Daar hij arm is, moet hij de opvoeding der armen genieten. Hij is schoon, beminnelijk leerzaam.’ In strijd met dit antwoord staat er eene wieg in het vertrek, waarin een kind van eenige maanden ligt. Ook de teekenaar is over 't hem opgedragen onderwerp al te ligtvaardig henen gestapt.
Voor eene proefneming, om bij gunstigen aftrek méér zulke ruikers aan te bieden, is het gehalte te zeer door den vorm benadeeld, en zien er de bloemen, hoewel de soort goed is, te min aanlokkelijk uit.

Vrijgezelsdroomerijen. Uit het Engelsch van  J. Marvel.Te Amsterdam, bij de Wed. L. van Hulst en Zoon. 1852. In gr. 8vo. 263 bl. f 2-80.

Droomen van een vrijgezel! - Welt niet in de harten van menig jongeling en meisje van zelf de begeerte op om deze droomen te lezen? Welt zij niet op in de harten van jeugdige mannen en vrouwen? - Wij gelooven ja.
Wie heeft niet in zijne jeugd luchtkasteelen gebouwd, en ze niet zien instorten en zich oplossen in lucht als een nevel, en weêr opdoemen als eene natte, bedwelmende mist die loodzwaar op de borst drukt, de ademhaling belemmert, de kloppingen van het hart versnelt en den wensch aan den boezem ontlokt: waren deze luchtkasteelen nog watze eenmaal waren: vruchten der verbeelding!

{==619==} {>>pagina-aanduiding<<}

Maar wij dolen in den mist, in den ondoordringbaren nevel, die ons van alle kanten omgeeft, en waarin wel soms een straal van het licht des hemels valt, maar die voor onze verbeelding, de bron van dat licht nog verder van ons verwijdert.
Deze droomen zijn, naar het oordeel van Ref., ongemeen schoon, en treffend, en van eene zoo natuurlijke een voudigheid, dat zij het harte roert, en den lezer boeit, als of hij hunne beelden ziet en hoort. Hunne onderwerpen zijn menigvuldig en verplaatsen ons van den huiselijken haard naar verre oorden: in het klassieke Rome; in het gloeijende maar liefelijke Italië; in het huisgezin, waar de liefde woont, waar ook de smart binnendringt, en de deugd haar zetel heeft. Zij herinneren ons de aanlokkelijke kinderspelen, en de beminnelijke, ongekunstelde dagen eener ontluikende, beantwoorde, gelukkige liefde, en leiden ons ook naar het ziekbed en naar het graf.
Wij mogen niet nalaten een klein schetsje uit het werk te geven, en kiezen een fragment uit de droomerij die aan het sterfbed verplaatst:
‘Dat is mama!’
‘De oppaster legt haar' vinger op de lippen; gij ontwaakt uit uwe dommeling om te zien, waar uw zoontje zoo gretig naar kijkt; en ook uwe oogen vangen zoo veel als zij kunnen van die gedaante op, nu schemerachtig voor uw verzwakt gezigt, dubbel schemerachtig voor uw verzwakt hart.
Van dag tot dag neemt gij af; de Geneesheeren zeggen, dat het einde niet ver meer is; waarom zou het ook? Er is zeer weinig veerkracht in u om het einde tegen te houden. Mevrouw en uw zoontje worden geroepen. Uw gezigt is beneveld; maar men zegt u, dat zij naast uw bed staat; en gij strekt de hand uit - beide handen.
Gij meent een' snik te hooren - een vreemd geluid! 't Is als of het uit lang verleden tijd kwam; een verwarde, gebroken zucht, die over de uitgestrektheid uws levens zweefde; en een niet hoorbare zucht uit uw hart beantwoordt dien snik.
Uwe bevende vingers omklemmen de hand van uw zoontje, en gij trekt hem naar u toe, en beweegt de lippen, als of gij tot hem spreken wildet, en gij houdt zijn hoofd digt

{==620==} {>>pagina-aanduiding<<}
bij u, zoodat zijne glanzige lokken langs uwe wang strijken: “Mijn zoon! heb uwe moeder lief!”
Uwe andere hand gevoelt eenen krampachtigen greep, en iets gelijk een traan valt op uw gelaat. Goede God! kan het inderdaad een traan zijn!
Gij spant uw gezigt in, en eene flaauwe glimlach zweeft over uwe trekken, terwijl gij hare gedaante, de gedaante der schilderij schijnt te zien, die zich over u heenbuigt; en gij gevoelt uw hart opspringen, even als op den huwelijksochtend, even als gij in de lente uws levens plagt te gevoelen.
Voor het laatst heeft uw hart nog eenmaal van zoete vreugde geklopt, en het is gedaan!’
Deze vrijgezelsdroomerijen zijn zoo schoon, dat zij geene aanbeveling noodig hebben.
Druk, papier, correctie en uitvoering zijn zeer goed en de vertaling is onberispelijk.

Jasper st. aurijn. Eene legende uit de dagen van  Jacobus II.Uit het Engelsch van  H.W. Herbert, Esq.,Schrijver van: ‘alice selby, olivier cromwell’ enz. Te Amsterdam, bij P.N. van Kampen. 1853. In gr. 8vo. 267 bl. f 2-75.

De Uitgever verdient allen lof voor de uitvoering van dezen roman. Papier en letter laten niets te wenschen, en het vignet is fraai.
De Schrijver is ingenomen met wilde natuurtooneelen, en die te schilderen gaat hem goed van de hand. Het personeel van zijne schepping verraadt een Duitschen oorsprong. De held van 't stuk is een wilde jongen, uit welken een gevoelloos monster groeit, dat even gedachteloos met de rust en het geluk eener vrouw speelt, als hij de zalmen in den wilden woudstroom vervolgt. Aubijn is de ijskoude moordenaar eerst van 't hart, daarna van 't leven zijner gade. Zij heet therese allarsen, en is tegenover hem geplaatst, als eene engelengestalte naast die van een satan; ofschoon de eigenaardige smaak van herbert ook in hare vorming en ontwikkeling merkbaar is. Het tafereel begint met eene halsbrekende zalmvisscherij en eindigt in bloed. Wie behagen scheppen in stoute, wilde tooneelen, hebben hier voor hunne verbeelding een ruim veld en een onderhoudend spel, en zullen het boek niet onvoldaan uit de handen leggen.





{==621==} {>>pagina-aanduiding<<}

Boekbeschouwing.

Tafereelen uit de geschiedenis der verbreiding van het Christendom vooral in Europa. Naar het Hoogduitsch van  G.L.W. Köhnlein,door  E.J. Diest Lorgion,Theol. Doct. en Pred. te Groningen. Te Groningen, bij J.B. Wolters. 1853. In kl. 8vo. VIII en 128 bl. f :-80.

Van vele zijden vloeijen ons in grooteren en kleineren vorm beschrijvingen te gemoet van het bestaan en de lotgevallen der Christelijke Kerk. Zij getuigen allen van den opgewekten zin des volks, om de wonderen van de wegen des Heeren na te sporen. Als de woelingen van de laatste jaren die begeerte hebben aangevuurd, merken wij daarin met dankbaarheid de besturende Magt op, die ze toelaat en het woord uit de dagen der profecijen nog heden vervult: ‘Ik, die het licht maak, en schep de duisternis; die vrede geef, en werk het kwaad; ik, de Heer, ben het, die alles doet.’
Het is inderdaad opmerkelijk aan eenen anderen kant, dat, te gelijk met de opgewekte zucht om de geschiedenis der Christelijke Kerk te leeren kennen, de liefde aangewakkerd is, om de heilmaar des vredes aan die volken te verkondigen, welke nog vreemd zijn aan het leven dat uit God is. En geen wonder, want het verledene en de toekomst der Christelijke Kerk is eene groote éénheid bij verscheidenheid van vormen, omdat zij denzelfden Heer dient; Hem die is, die was en die zijn zal, de Almagtige, jezus christus, gisteren en heden dezelfde tot in eeuwigheid.
Bij het lezen der berigten van den arbeid onzer Zendelingen in de heidenwereld, is het zeer natuurlijk, dat de vraag opwelt: hoe is het Christendom eenmaal in ons werelddeel ingevoerd en bevestigd? De meesten weten wel, dat het reeds door de Apostelen onder Grieken en Romeinen gebragt is, maar de planting en vestiging der Christelijke Kerk onder de Germaansche en Slavonische volkstammen is voor hen, die de Kerkelijke geschiedenis niet als een bepaald vak van

{==622==} {>>pagina-aanduiding<<}
kennis en wetenschap behandelen, een nevelbeeld vol verwarring.
In deze behoefte voorziet ook dit lieve kleine boeksken, dat in vier Hoofdstukken is verdeeld. Het eerste dient tot Inleiding. In het tweede verhaalt de Schrijver hoe het Christendom tot de Iberiërs kwam, en schetst hij de zending van patrick in Ierland, het leven van martinus van Tours, als Apostel der Galliërs, en vervolgens de Evangelisering onder de Franken. Het Derde Hoofdstuk handelt over een tiental zendelingen, die in Nederland en Duitschland den fakkel des Evangelies hebben ontstoken. In het Vierde Hoofdstuk beschrijft hij de Evangeliesatie van de Pruissen, de Pommeranen, de Wenden, de drie Noordsche volken, van Bulgarijë, Moravië, en Bohemen, en geeft het een en ander over de uitbreiding van het Christendom in Rusland, Polen en Hongarijë. Meer in bijzonderheden worden de levens vermeld van otto van Bamberg, den Apostel van Pommeren, en van anscharius, wiens naam te Hamburg nog in aandenken wordt gehouden.
Het boekje is kort, maar rijk. Wij leeren niet alleen de zendelingen maar ook de volken kennen, onder welke zij gearbeid en de banier des kruises opgerigt hebben. Hoewel menigeen uit de hoogte op die mannen nederziet, onze tegenwoordige zendelingen mogen dit van hen vernemen, dat onder ruwe volken meer een Christelijk leven, dan een wetenschappelijke voordragt de harten opent. Doorgaans wordt eer het gemoed veroverd dan het verstand overtuigd, vooral waar dit laatste bekrompen is van bevatting.
Wij hebben het werkje met genoegen gelezen; het is eenvoudig en bevattelijk, levendig en aanschouwelijk. Er zijn meer feiten dan redeneringen in, en die feiten zijn gelukkig geplaatst.
De wakkere diest lorgion heeft aanspraak op dank voor de vertaling. Mogo zijn werk vele lezers vinden, en de lezing de gehechtheid vermeerderen aan het heilig en dierbaar erfgoed, dat Christelijke liefde in vroeger eeuwen onzen voorvaderen gebragt heeft.

h.
j.h.s.





{==623==} {>>pagina-aanduiding<<}

De kansel-ontluistering in de Nederlandsche Hervormde Kerk, tijdens de zeventiende en achttiende eeuw, aangewezen en gestaafd door  Sincerus.Te Amsterdam, bij Gebroeders Diederichs. 1853. In gr. 8vo. 230 bl. f 2-20.

De titel van dit geschrift vereischt, om regt begrepen te worden, eenige toelichting. ‘Al wat aan de prediking’ des Evangelies, van den kansel, ‘ontbreekt, of door het gezond verstand weêrsproken, of in verkeerde vormen voorgedragen wordt; al wat tegen haar hoofddoel inloopt en het uit zijnen aard moet doen missen, waar, wanneer, door wien en in welk eene mate ook, is ontluistering van den kansel’, zegt de ongenoemde sincerus. En zijn de proeven van zulke kansel-ontluistering bij menigte aan te voeren uit de beide vorige eeuwen, toen de predikwijze in de Nederlandsche Hervormde Kerk nog op zeer lagen trap stond, hij acht zich geroepen, om ze, na ypey en collot d'escury, bij vernieuwing en in grooten getale aan het licht te brengen, vooral omdat hij hier en daar de sporen meent te ontdekken van sommiger terugkeer tot den ouden trant. Zijn geschrift splitst zich in vier Afdeelingen, waarvan echter de derde verreweg de grootste is. Eerst zoekt hij den aard, de oorzaken en de gevolgen aan te wijzen der bedoelde kansel-ontluistering. Daarna geeft hij op, waarom en waarmede hij haar staven zal. Een fragment uit eene uitgegevene leerrede van de liefde, over het wonder op de bruiloft te Kana in Galilea, moet van de noodzakelijkheid overtuigen, om, zoo al niet het verderfelijke, dan toch het ijdele, dwaze en wanstaltige van zoodanig kanselwerk aan te toonen in voorbeelden, meerendeels ontleend aan mannen van naam in de vaderlandsche Kerk, wier predikatiën met goedkeuring aangehoord en in druk verschenen zijn. Die voorbeelden, hier in grooten getale medegedeeld, bl. 24-185, en naar tijd-orde gerangschikt, zijn inderdaad curieus. Niet minder dan drie-en-veertig predikers van verschillende jaren hebben daartoe hunne bijdragen moeten leveren. Men vindt er jacobus borstius, gregorius mees,
johannes d'outrein, johan van den honert, alexander comrie, carolus segaar en vele anderen onder, en kan, onder het lezen, zijne oogen naauwelijks gelooven, dat zulke dwaasheden, om niets ergers

{==624==} {>>pagina-aanduiding<<}
te noemen, van den Christelijken leerstoel vroeger en later zijn uitgekraamd geworden. Wij schamen ons over zulke voorgangers in de Heilige bediening en zouden wenschen, dat hunne geschriften der vergetelheid mogten zijn prijsgegeven. Nu zij echter weêr gezocht en verspreid worden: kunnen wij 't sincerus niet ten kwade duiden, dat hij er zulk eene bloemlezing uit verzameld heeft. Zij is regt geschikt, om menigeen, die den goeden ouden tijd niet kent, de oogen te openen en den zegen eener meer gekuischte, Evangeliesche voordragt, waarin wij ons verheugen, regt te doen waarderen. Wij erkennen daarbij wel, dat deze voorbeelden eenzijdig gekozen zijn, zonder dat daarnevens is geplaatst, wat in dezelfde of gelijktijdige predikatiën goedkeuring en lof verdienen zou. Wij vreezen zelfs niet zonder grond, dat de ligtzinnigen onzer dagen er aanleiding uit ontleenen zullen tot bittere spotternij, en dat de vijanden onzer Hervormde Kerk er gebruik van zullen maken tot hevigen aanval of gewenschte zelfverdediging. Maar daarom mogen wij nog niet afkeuren wat hier geschied is, vooral omdat het met goede bedoelingen is geschied en, helaas! naar waarheid, zonder overdrijving. En hoe kunnen wij ook, tegenover de tegenstanders der Hervorming, beter toonen, dat die dagen van kansel-ontluistering achter ons liggen, zonder dat wij ze terugwenschen, dan door zelven de toenmalige dwaasheden ten toon te stellen en daartegen te waarschuwen? Eenige nalezingen en resultaten in de vierde Afdeeling besluiten dit geschrift, waaraan nog meer dan een dertigtal aanteekeningen is toegevoegd. Men vindt daarin vele wetenswaardige bijzonderheden, die tot opheldering strekken. De Schrijver heeft getoond een rijken voorraadkamer te bezitten, waaruit hij allerlei mededeelt, wat ter zake dienen kan. Wij zouden slechts gewenscht hebben, dat hij daarbij een weinig meer wetenschappelijk ware te werk gegaan en den prediktrant dier beide eeuwen grondiger bestudeerd
had. Hij zou daardoor den schijn van zich hebben afgewend, als of hij bij voorkeur en met zeker welbehagen het wanstaltige had opgezocht. Het goede en prijselijke, dat in de geschriften en leerredenen dier dagen te vinden is, zou zich als van zelf aan hem in niet geringe mate hebben voorgedaan. En hij zou geëindigd zijn met, in plaats van eene schandzuil - hoe kunnen wij het anders noemen? - voor

{==625==} {>>pagina-aanduiding<<}
onze voorvaderen op te rigten, eene belangrijke bijdrage te leveren tot de kennis van den toestand der Hervormde Kerk in vorige eeuwen, en van haren vooruitgang in onze dagen. Misschien, dat de niet onbekwame man daartoe later nog eens de pen opvat.
Wil men eene proeve, leerzaam voor onzen felbewogen tijd, hoezeer vroeger de vijandige partijen van voetius en coccejus tegen elkander overstonden? In een der kleine steden van Zuid-Holland werd, volgens eene geloofwaardige overlevering, een Coccejaansch predikant 's morgens door zijnen Voetiaanschen ambtgenoot ingezegend met Hand. xxviii: 19: Wij willen ons wel verledigen, om van u te hooren, welke uwe gevoelens zijn; doch aangaande deze secte is het ons bekend, dat zij overal tegengesproken wordt. Men kan denken, hoe de Voetiaan geweldig te velde trok tegen de Coccejanen met die tekstwoorden. Maar de Coccejaan bleef hem 's avonds niets schuldig, toen hij zijne intrede deed met Hand. xxiv: 14: Dit bekenne ik u, dat ik naar dien weg, dien zij secte noemen, alzoo den God der Vaderen diene, dat ik alles geloove, wat in de wet en de profeten geschreven staat. Of de gemeente door die preken opgebouwd werd in geloof en liefde, en de beide ambtgenooten ook als broeders hebben zamengewoond?
Wij eindigen met den wensch, dat dit geschrift, zonder misbruikt te worden, moge beantwoorden aan de goede bedoeling van sincerus en den terugkeer naar het oude in onze Kerk helpe stuiten. Te oordeelen naar de teekenen des tijds, die zich opdoen, is die wensch, helaas! niet overbodig in onze dagen.




Leerredenen tot bevordering van het beoefenend Christendom. Door  C.H. van Herwerden, C.H.z.,Theol. Doct. en Predikant te Groningen. Te Groningen, bij W. van Boekeren. 1852. In gr. 8vo. 273 bl. f 2-50.

Deze bundel, met veel belangstelling door ons ontvangen, is door den S. opgedragen aan zijne voormalige Akademievrienden, Prof. hofstede de groot en Ds. amshoff, met welke hij zich steeds in liefde door christus verbonden gevoelt. De viering zijner vijf-en-twintig-jarige Evangelie-
{==626==} {>>pagina-aanduiding<<}
bediening gaf hem aanleiding tot de uitgave. Niet alleen wilde hij daardoor aan veler uitgedrukte wenschen voldoen; maar hij acht het ook noodig, dat de Kerk in Nederland beter nog wete dan tot dusverre, hoe er in Groningen gepredikt wordt. Zijn wensch is, dat de uitgave moge bijdragen, om verschillende zienswijzen nader tot elkander te brengen; om vooroordeelen weg te nemen en velen geneigd te maken, om eene broederhand aan te nemen, die zoo gaarne aangeboden wordt. Bij de keuze der stukken heeft hij ook een zeker geheel van stoffen gevormd, vooral van die soort, waarheen zijne rigting hem dikwijls voert: tot bevordering van het beoefenend Christendom.
Als het ons vergund is, eene bescheidene aanmerking te maken, dan willen wij niet ontveinzen, dat het gekozen middel ons weinig geschikt voorkomt tot bereiking van het beoogde doel. Niet dat wij het in v.h. zouden afkeuren, dat hij gaarne onderwerpen behandelt, tot de praktijk des Christendoms betrekkelijk. Veeleer komt ons dat te doen navolgenswaardig en bij uitstek lofwaardig voor. Maar hoe gaarne de zoogenaamde Groninger predikers dat doen, was in onze vaderlandsche Kerk, uit menig voorbeeld reeds algemeen genoeg bekend. Men weet, en zelfs hunne verklaarde tegenstanders stemmen het somwijlen, huns ondanks, toe, dat zij de kunst verstaan, om even stichtelijk, als ernstig en gepast te prediken. De aanklagt, waaraan zij ten doel staan, betreft meer hunne opvatting der Evangelische waarheid, hunne denkwijze omtrent onderscheidene kerkelijke leerstukken, hunne afwijkingen in één woord van de voorvaderlijke regtzinnigheid. Tegen die aanklagt vermogen leerredenen als deze, welke voornamelijk het beoefenend Christendom zoeken te bevorderen, weinig of niets. Men legt hun ten laste, dat zij de groote hoofdzaken meerendeels onaangeroerd laten; dat zij aan de waarheid, die in christus is, te kort doen, door haar te verzwijgen; dat er over het algemeen eerst dan van de beoefening sprake zijn kan, wanneer men het vooraf ééns is omtrent de leer, die daarbij ten grondslag ligt. En daaraan is het dan toe te schrijven, dat de éénmaal bevooroordeelde mensch de meest praktikale leerrede, die uit Groningen komt, hoe Christelijk zij overigens ook zijn moge, ter zijde legt. Wij betreuren dit, en zouden wenschen dat het anders ware;

{==627==} {>>pagina-aanduiding<<}
maar nu het eenmaal zoo is, mogen wij er van spreken, opdat v.h. ophoude zich illusiën te maken omtrent de uitwerking in dit opzigt van zijnen bundel, die wij hopen, dat in elk ander opzigt, onder Gods zegen, goeden indruk maken en gewenschte vruchten dragen moge.
Men vindt hier eerst de feestrede door den Eerw. S. uitgesproken ter gedachtenisviering van zijne vijf-en-twintigjarige Evangeliedienst, en handelende, naar 2 Cor. iv: 2b, over ‘het voorregt des Evangeliedienaars, dat hij, door openbaring der waarheid, zich-zelven aangenaam maakt bij de gewetens der menschen.’ Zij getuigt van zijne dankbaarheid aan God en van zijne hooge ingenomenheid met de bediening, die hem is toevertrouwd. De tweede beantwoordt de vraag: ‘wanneer is God van den mensch geweken?’ naar aanleiding van sauls klagt, 1 sam. xxviii: 15b. De derde wijst aan, volgens mark. vi: 17-28, ‘waartoe de zinnelijkheid den mensch vervoeren kan.’ - De ‘gepastheid van het vereenigd gebed om uitredding uit anderen nood én uit dien der zonde’, gelijk dat voorkomt Ps. xxv: 18, wordt in de vierde uiteengezet. ‘Daar moet niets verloren gaan: eene hoofdwet in Gods rijk’, zoo luidt, overeenkomstig joh. vi: 12b, het opschrift der vijfde. De zesde dient, om ‘de leer der Christelijke onmagt’ naar 's Heeren woord, joh. xv: 5b, te verklaren en op hare regte beoefening aan te dringen. ‘De verschillende uitwerking der prediking van den gekruisten christus’, volgens 1 Cor. i: 18-24, is het onderwerp van de zevende, die strekt, om de lijdensprediking in de gemeente voor te bereidens. ‘Des Christens behoefte, om te leeren bidden’, wordt, volgens luk. ii: 1b, in de achtste behandeld; terwijl de negende met jak. v: 6a opwekt ‘tot onderling schuldbelijden en bidden voor
elkander’; de tiende, naar Rom. v: 3-5, over ‘het roemen onder de verdrukkingen’; de elfde, naar Hand. viii: 26-39, over ‘het regte Bijbellezen’, en de twaalfde, naar Hebr. x: 25a, over ‘de waarde onzer gemeenschappelijke godsdienstoefening’ handelt.
Overzien wij dezen inhoud, waarvan wij de opgave niet mogten terughouden, dan blijkt het dat de onderwerpen, zoowel gewoon, als meer ongewoon, maar toch altijd hoogst belangrijk zijn. Onder de meer gewone rekenen wij die, welke in de derde, zevende, achtste, tiende, elfde en twaalfde zijn

{==628==} {>>pagina-aanduiding<<}
behandeld, zonder dat wij daarom die leerredenen de minst gelukkigen van den bundel achten. Ook volgen zij niet juist den gewonen trant van behandeling en onderscheiden zich niet zelden door veel eigenaardigs. Volgt b.v. de tiende met groote naauwgezetheid de Apostolische tekstwoorden als op den voet, de elfde beschouwt eerst het regte Bijbellezen naar het geschiedverhaal als een belangstellend, ijverig en verstandig lezen, en prijst het daarna aan met het voorbeeld van den kamerling, bij wien het door regt verstand van den Bijbel beloond werd, tot de gemeenschap van God in christus hielp leiden, en hem zijnen levensweg met blijdschap deed vervolgen. Men ziet, hoe gelukkig hierbij het verhaal tot het doel der leerrede is aangewend. Minder gelukkig achten wij in de twaalfde, de waarde onzer gemeenschappelijke godsdienstoefening afgeleid uit het wezen der godsdienst in 't algemeen; uit dat des Christendoms in 't bijzonder; uit den aard en de inrigting onzer zamenkomsten, en uit haar belang, gelijk ten allen tijde, zoo ook in onze dagen. Het kan aan ons haperen, maar wij vonden dat betoog uit het wezen der godsdienst, die zonder gemeenschapsoefening ondenkbaar is, eenigzins afgetrokken en droog; dat uit het wezen des Christendoms niet vrij is van herhaling, en konden bij het overige hoeveel goeds daarin ook voorkome, de schoone en beroemde leerrede van borger over dat onderwerp maar volstrekt niet vergeten. De preek is blijkbaar de vrucht van ernstig nadenken; maar zij gaat ook doorgaans een weinig boven de algemeene vatbaarheid. Eene aanwijzing, zoo als hier gevonden wordt, dat de Hervorming, vooral in ons Vaderland, de eeredienst te veel ontzinnelijkt heeft, zouden wij ook voor een gemengd gehoor nog al bedenkelijk achten, vooral van wege het gevaar, om misverstaan te worden. - De minder gewone onderwerpen zijn in den regel niet de minst belangrijke. Die over ‘het onderling schuldbelijden en bidden voor
elkander’, volgens jak. v: 6a, heeft ons wel het minst van allen behaagd, ofschoon wij er de nuttige strekking niet van voorbijzien. Zulk eene specialiteit verdient misschien meer ter loops aangeroerd te worden, dan eene gansche leerrede te vullen. De tweede en zesde zijn meer bijzonder ingerigt, om bestaande dwaalbegrippen onder de Christenen te bestrijden en het zoogenaamd lijdelijk Christendom te ondermijnen, en

{==629==} {>>pagina-aanduiding<<}
kunnen gezegd worden in dat opzigt uitmuntend te zijn geslaagd. Bij uitstek vernuftig achten wij de vijfde over de hoofdwet in Gods rijk: ‘daar moet niets verloren gaan.’ Dat woord des Heeren, joh. vi: 12b, wordt, zoowel met opzigt tot het zinnelijke, als tot het zedelijke, aangewend tot onze leering, vertroosting en opwekking, en levert, zóó gebruikt, menigen verrassenden wenk op, die, eenmaal opgevangen, niet ligtelijk verloren gaat. Vooral behaagde ons ook de vierde over ‘het vereenigd gebed om uitredding uit anderen nood en uit dien der zonde.’ Er wordt daarin o.a. gewezen op het verband, dat er is tusschen dien tweeërlei nood en daarin bestaat, dat er uit zonden velerlei nooden en ellenden geboren worden, dat door de zonde velerlei nooden en ellenden worden verzwaard, en dat van alle nooden en ellenden die der zonde de zwaarste is.
Maar wij kunnen niet afdalen tot al de bijzonderheden der onderscheidene leerredenen, die ons hier zijn aangeboden. Doorgaans hebben wij ze allen zonder onderscheid met stichting en goedkeuring gelezen. De op ééne enkele na onbeduidende voorafspraken zouden wij hebben kunnen missen en de al te korte inleidingen meestal uitvoeriger en krachtiger hebben gewenscht; maar overigens is de orde van behandeling zóó geleidelijk, eenvoudig en gepast, zijn de denkbeelden, daarin neêrgelegd, zóó Evangelisch waar en schoon, en mag het toepasselijk onderwijs en bestuur, hier toegediend, zóó regt menschkundig en Christelijk heeten, dat wij dezen bundel met groote vrijmoedigheid allen aanbevelen, die op zulke deugden prijs stellen. Het valt overal duidelijk in het oog, dat het den prediker te doen is om de stichting en opbouwing der gemeente, dat hij niet zich-zelven zoekt; neen, háár waarachtig belang en eeuwig welzijn; dat het hem in waarheid ernst is met zijne gewigtige bediening. De bijzondere meeningen der zoogenaamde Groninger school worden hier dan ook niet partijdig op den voorgrond geplaatst, maar schemeren slechts hier en daar een weinig door en benemenen den andersdenkenden niets van de stichting, die hij zoekt. Zouden wij de leer der verlossing, die in christus is, die onzer verzoening met God door Hem, bij onze Evangelieprediking misschien sterker doen te voorschijn treden, zij wordt hier niet verzwegen, en de keuze der onderwerpen bragt niet mede

{==630==} {>>pagina-aanduiding<<}
haar breedvoerig te ontwikkelen. En verre, zeer verre is het er van daan, dat hier een oppervlakkig Christendom zou gehuldigd zijn. Dat hadden wij ook van een man als van herwerden niet verwacht. Wij tellen hem onder de zeer bekwame en gemoedelijke Evangeliedienaars onzer dagen, met meer dan gewone gaven toegerust, en wiens stem, meer dan menige andere, verdient gehoord te worden in de gemeente. En al hebben dan zijne uitgegevene leerredenen, vergeleken met zijne overige geest- en talentvolle geschriften, onze verwachting juist niet overtroffen; zij zijn toch, onzes oordeels, de uitgave ten volle waardig en wij danken er hem voor, met hartelijke zegenbede over zijn verder dienstwerk, en al zijnen arbeid ten nutte van Gods Koningrijk op aarde.







1. De bediening des Evangelies eene heerlijke bediening, daarin werkzaam te zijn een uitsluitend groot voorregt. Ephez. iii: 7a. Ter gedachtenis van vervulde vijf-en-twintig-jarige Evangeliedienst. Door  H. Kampheuve Greving,Predikant te Vorden. 10 Februarij 1850. Te Amsterdam, bij J. van der Hey en Zoon. In gr. 8vo. 24 bl. f :-30.

2. Leerrede over 1 Corinthen ii: 2. Uitgesproken den 12 April 1852. Bij de aanvaarding van zijne betrekking als herder en leeraar der Hervormde Gemeente te Paramaribo in Neêrlands West-Indiën. Door c. van schaick, Ridder der Orde van den Nederlandschen Leeuw, Lid van verschillende geleerde Genootschappen. Te Amsterdam, bij Caarelsen en Comp. 1852. In gr. 8vo. 31 bl. f :-35.

3. Een tijdwoord voor Evangelische Christenen. Leerrede over 2 timoth. I: 6-8a, uitgesproken den 10den April 1853, door w. francken, az., Predikant te Rotterdam. Te Rotterdam, bij M. Wijt en Zonen. 1853. In gr. 8vo. 24 bl. f :-30.

4. Jezus christus, het hoofd der gemeente. Een woord in onze dagen. Leerrede over Ephes. I vs. 22b, door h.m.c. van oosterzee, Predikant te Oirschot. Te Koevorden, bij D.H. van der Scheer. 1853. In gr. 8vo. 20 bl. f :-25.

Wij ontvangen hier een viertal leerredenen, die allen aan bijzondere, òf aan algemeene aangelegenheden haar ontstaan

{==631==} {>>pagina-aanduiding<<}
te danken hebben. Wij zouden van allen, of ten minste van het eerste tweetal, kunnen zeggen, wat de Heer broes aan kampheuve greving schreef: ‘de gelegenheidspreek heeft voor het publiek mindere aantrekking, maar voor den naasten kring dubbele en tiendubbele; en van zulke uitgave weet ik veel gereeder en gewigtiger reden te geven, dan van eenige andere; de Gemeente, die ze hoogacht en lief heeft, leest ze nog en nog eens, en bezit ze in haar klein boekerijtje; zij verschijnt niet om hoogen lof, maar om aan de gemeente en een aantal vrienden te voldoen’; maar toch willen wij, met een enkel woord, deze voortbrengselen van kanselwelsprekendheid bij onze lezers inleiden.
1. De eerste leerrede is eene jubelrede, bij gelegenheid van vijf-en-twintig-jarige vervulde Evangeliedienst. De dankbare Prediker gaat met zijne Gemeente na, wat de Apostel tot de ontboezeming, welke hij tot tekst gekozen heeft, noopte, en wel zoo, dat het duidelijk wordt: hoe de bediening des Evangelies heerlijk is, en daarin werkzaam te zijn een groot voorregt. Die voorstelling geeft hem gelegenheid, om met vrijmoedigheid de stemming des gemoeds, tot welke eene vijf-entwintig-jarige Evangeliedienst den dienaar opwekt, als de zijne, voor haar open te leggen, en zoo komt hij er toe, als langs een gebaanden weg, om te ontboezemen, hoedanig hij wenscht, dat onder den goddelijken zegen, zijn werk en Evangeliedienst onder zijne gemeente moge zijn. Eenvoudig en geleidelijk vloeit dit alles uit het hart des Sprekers. Het zal gewis met genoegen zijn gehoord, en door zijne gemeenteleden steeds met aangename herinnering herlezen worden.
2. Den Heer van schaick, dien wij als begaafd volksschrijver zoo gunstig hebben leeren kennen, ontmoeten wij nu als leeraar te Paramaribo, in het eerste woord, dat hij tot zijne gemeente aldaar gesproken heeft. De titel blinkt van de titelen des Eerwaarden Schrijvers, doch daarom hoorden wij te liever zijne getuigenis: ‘ik jaag naar geen lof en macht en grootheid! Broeder onder de broeders, geen andere titel kan mij ooit bekoren.’ - De tekst der leerrede is gelukkig gekozen; maar van de behandeling kunnen wij dat niet zeggen. Van schaick neemt zich voor ‘een dienaar te zijn van den gekruisten christus; want a. jezus christus, en die gekruist, is de vervulling der profeeijen.’ Voor de Christenen uit de

{==632==} {>>pagina-aanduiding<<}
Joden, ja; maar ook voor de Gemeente te Paramaribo? - en b. ‘omdat de gekruiste Messias de Zaligmaker der wereld is; dewijl Hij het Lam Gods is, dat de zonde der wereld wegdraagt, een steun en 't voorbeeld is in 't lijden, en den grafnacht verheldert.’ Deze behandeling heeft, dunkt ons, weinig het karakter van eene opzettelijke intreê-rede. De preek draagt, naar het ons voorkomt, blijken van te zijn geschreven aan boord, toen de Eerwaarde Steller zijne gemeente nog niet voor zich had. Hoe 't zij, ook dit werk van zijne pen zal welkom zijn bij de vele vrienden des Schrijvers in het moederland, die hem met innige zegenwenschen, bij zijn vertrek naar Suriname hebben nageoogd.
3. Het tijdwoord van den Rotterdamschen Predikant is onder den invloed der April-beweging uitgesproken. Met bezadigden ernst wekt hij zijne geloofsgenooten met de woorden van den tekst op: ‘Schaamt u het getuigenis omtrent jezus niet; want wij hebben niet den geest der vreesachtigheid ontvangen; maar den geest der kracht, der liefde, der gematigdheid. Wekt daartoe op de gave Gods, die in u is!’ Dit woord is met grooten bijval gehoord, blijkens zoo veler verlangen, dat het in druk mogte worden uitgegeven. De indruk dien het gemaakt heeft zal gewis nog lang levendig blijven. Hoe levendig de strijd moge worden, die tot deze leerrede heeft aanleiding gegeven, wij vreezen de uitkomst niet; want de Kerk heeft een Heer, wien alle magt gegeven is in den hemel en op de aarde.
4. Wij verblijden ons daarom dat het woord van van oosterzee: ‘jezus christus het Hoofd der Gemeente’, nog méér is dan slechts een woord in ónze dagen. Het is een woord voor en in alle eeuwen; maar juist dáarom is die gedachte in onze dagen als eene lichtende ster in den stormvollen nacht der bruisende meeningen; als een banier in den strijd tegen bij- en ongeloof. Van oosterzee stelt eerst naar den tekst voor, wat het zegge: jezus christus is het Hoofd der Christelijke Gemeente; daarna maakt hij opmerkzaam op het hooge belang, om dit hoofdbeginsel in de Christelijke Gemeente vast te houden: want alleen dáárdoor wordt aan christus de verschuldigde eer gegeven; alleen dáárdoor de geestelijke aard van Zijn rijk bewaard; alleen dáárdoor de ware éénheid in de Christelijke Gemeente bevorderd; alleen dáárdoor

{==633==} {>>pagina-aanduiding<<}
de weldadige kracht van het Evangelie verzekerd. Deze voorstelling geeft hem aanleiding een woord van opwekking en besturing tot het gemoed zijner hoorders te rigten. Wij wenschen, gelijk aan de vorige, ook aan deze leerrede eenen duurzamen zegen, zoo als die te wachten is, altijd en overal waar christus als het eenige Hoofd der Gemeente gepredikt wordt.




De Profeet daniël; of: verklaring der droomen en gezigten in het profetisch gedeelte van het boek Daniël. Vrij vertaald uit het Fransch van  Louis Gaussen,te Genève. Met afbeeldingen, kaart en platen. Eerste en Tweede Stuk. Te Amsterdam, bij W.H. Kirberger. 1852. In gr. 8vo. 248 bl. f 3-40.

Volgens het berigt van den Uitgever, zal de Fransche uitgave het Nederlandsche publiek vertaald en omgewerkt in zes stukken worden aangeboden. De prijs der stukken zal verschillen, naar het aantal platen, dat bij elk stuk behoort. Evenwel berekent de Uitgever, dat de zes Stukken niet meer dan omstreeks f 9. - zullen kosten.
Tot nu hebben wij vruchteloos uitgezien naar de volgende stukken, en willen thans de aankondiging van hetgeen ons is toegezonden niet langer uitstellen. Naar de twee eerste stukken te oordeelen is 't inderdaad een hoogst belangrijk werk, uit de hand van eenen zeer begaafden man. In het jaar 1839 zag een boekdeel het licht onder den titel: daniël le prophète, dat eene uitlegging bevatte van de twee eerste Hoofdstukken van het Boek van daniël, en alzoo, benevens den droom van nebukadnezar, Koning van Babylonië, de levensbeschrijving van den profeet. In 1848 verscheen het tweede deel van dit werk, met een voorberigt van den Schrijver, waarin hij de toezegging deed, dat er nog een derde en mogelijk weldra een vierde deel zou volgen. Het derde deel verscheen in 1849. In het vorige jaar was, volgens den Vertaler, het vierde deel nog te wachten.
Als Schrijver van dat werk heeft zich de Heer louis gaussen, Predikant te Genève, bekend gemaakt. De Vertaler is van meening, dat, moge het Boek van daniël bij de lezing der profetiën duister en onverklaarbaar voorkomen, alles helder, duidelijk en klaar wordt, als men gaussen gelezen heeft.

{==634==} {>>pagina-aanduiding<<}

Wij durven ons de bevoegdheid niet toekennen om over die beslissende verklaring eene even stellige uitspraak te doen, en daarom onthouden wij ons uit bescheidenheid op dit punt van elk oordeel. Zoo ergens toch hangt hier veel, zoo niet alles af van subjectieve opvatting. Om eenen profeet te verstaan, moet men hem met den blik van eenen ziener naderen. Dat de Heer gaussen dit gedaan heeft, kan men niet ontkennen; althans wat wij gelezen hebben, stelt dat voor ons buiten allen twijfel.
Het eerste stuk bevat de verklaring van nebukadnezars droom: dan. ii, en het tweede daniëls nachtgezigt: dan, vii. Men moge verschillen, zoo veel men wil, van gaussens opvatting, maar niemand zal aan de bewerking hoogen lof ontzeggen. Zij onderscheidt zich door uitgebreide kennis, fijn vernuft, en zuiveren smaak; door een diep inzigt in de geschiedenis; door eenvoudigheid en een populairen toon, en in 't algemeen door echte welsprekendheid. Zie daarvan tot eene proeve de voorstelling van de invallen der Germaansche volkstammen in den loop der vijfde eeuw.
‘Naauwelijks vernam het hoofd der West-Gothen, de Groote alaric, die zich aan de overzijde van den Donau ophield, den dood van theodosius, of hij trok met zijn volk en de verschrikkelijke ruiterij der Alanen, alsmede vergezeld van ontelbare menigten Hunnen dien vloed over. Gedurende vijf jaren had hij Thracië, Macedonië en Griekenland verwoest, en keerde eindelijk zijne schreden naar het Westen. Het was in het jaar 400, de vijfde eeuw opende zich, eene eeuw vol van smarten en vernielingen! Het was de ure van de afstorting der volken; het was voor den laatsten keer, dat zij zich in beweging stelden, en, zich op het rijk der Latijnen werpende, reeds hare donders lieten hooren. Zij trekken vooreerst Oostenrijk, een deel van Hongarijë, Illyrië, en het Venetiaansche land door, en verwoesten dat alles. Men zou zeggen: “door hagel met vuur vermengd, dat zich op de aarde werpt (Openb. viii: 7).” - Zij nemen Aquilea in, zenden uit die stad een ontelbaar getal gevangenen naar hun land, en doen geheel Italië sidderen. Zij worden in de pan gehakt; het is om het even! Zij zullen wederkomen.
Twee jaren gingen slechts voorbij, en zie hier op nieuw die trotsche alaric met zijne West-Gothen. Tot tweemaal toe

{==635==} {>>pagina-aanduiding<<}
wordt hij geslagen; eerst te Pollentia, ten tweedemale te Verona; zijne vrouw en kinderen worden gevangen genomen, en hij zelf heeft zijne redding te danken aan de vlugheid van zijn paard. Om het even! hij zal terugkomen.
Te vergeefs werden drie jaren later 200,000 Barbaren, waarvan de meesten slaven waren, die ook op hunne beurt onder de leiding van radagatius den Donau waren overgetrokken, en waarbij zich eene ontelbare menigte Bourgondiërs, Sueven en Vandalen gevoegd hadden, op hunne beurt zoodanig aan den voet het Apenijnsche gebergte verslagen, dat er niet één man van te regt kwam. Nogmaals om het even! er zullen anderen komen.
Inderdaad, op den laatsten dag van hetzelfde jaar, 31 December 406, trekt een vloed van andere Barbaren op het ijs den Rijn over, en dringt in Gallië door. Het zijn Aleinen (Alanen), Sueven, Bourgondiërs en Vandalen. Wee, van den 1sten Januarij 407 tot aan het einde van 408, over het geheele land, dat zich tusschen den Rijn en den Oceaan, tusschen de Alpen en de Pyreneën uitstrekt! onbarmhartiglijk verwoest, wordt het geheel als eene stormenderhand ingenomen stad behandeld; de steden zijn opgevuld met lijken, en de roofvogels met de wilde dieren des wouds komen, tot in de straten, een afschuwelijk aas van menschenvleesch en beenderen opzoeken.
Kort daarna, den 28sten September 409, verlaten de meesten dier volken, namelijk de Sueven, de Vandalen en de ruiterij der Alanen dien verwoesten grond, trekken de Pyreneën over en dalen in Spanje af, om aldaar nieuwen buit te zoeken; schoone en vruchtbare, nog onaangeroerde landerijen worden hun toegezegd. De Koning der Sueven, met name ermerich, zet zich in Gallicië neder. Gunderik, de Koning der Vandalen, en wiens broeder geiserik (of genserik) was, vestigde zich in het gewest Betika, dat toen [sedert] naar hem genaamd werd Vandalousië, en later Andalousië; - de Koning der Alanen, respendial genaamd, vestigde zich in Portugal. Andere Alanen intusschen, gevoegd bij de Gothen, zetteden zich aan de monden van den Ebro neder en gaven, zoo als men verhaalt, aan dat land den naam van Goth-Alanië of Catalonië, gelijk anderen (naar men zegt, in Frankrijk geble-
{==636==} {>>pagina-aanduiding<<}
ven), aan hunne residentie den naam van Alani-Comiam of Aleçon hadden doen geven.
Maar zie verder, want met alaric en zijne West-Gothen hebben wij nog niet afgedaan. Het was in 408. Een derden keer komt hij dreigender en geduchter dan ooit terug. Hij trekt Italië binnen, en gaat op Rome aan, reeds door twee andere vijanden, hongernood en pest, geteisterd. Om hem te verschrikken, spreekt men hem te vergeefs van millioenen menschen, welke dat Babylon bevatte. “Zooveel te beter!” antwoordt hij: “hoe dikker het gras is hoe beter voor de zeissen!” - Men koopt echter zijn' aftogt, en om dien te betalen, stort men ontelbare schatten voor zijne voeten uit, door de kerken van al haar goud en zilver te berooven. Hij trekt af, maar wacht....hij zal terugkomen.
En inderdaad, hij komt een vierden keer terug; het was in 409; en een vijfden keer in 410; tot dat hij eindelijk den 24sten Augustus van dat zelfde jaar, om middernacht, met zijn geheele leger de eeuwige stad (gelijk men haar toen noemde) door de poort Salaria binnentrekt.
In dien beruchten nacht van den 24sten Augustus 410 - toen de burgers van Rome door het trompetgeschal der Gothen, door het ongeregeld geschreeuw, door het moordademend krijgsgeroep van al die Germaansche stammen, onder hunne zuilgangen en triumfbogen weêrgalmende, ontwaakten - in dien beruchten nacht waren er 1163 jaren verloopen, sedert die overheerschende stad gesticht was, en 473 [340] sedert Jeruzalem door haar was verwoest geworden.’
De Vertaler heeft veel zorg aan zijne taak besteed, het werk van gaussen een anderen vorm gegeven, de levensbeschrijving van daniel en zijne drie vrienden weggelaten, en zich uitsluitend tot het profetisch gedeelte bepaald. Of hij daaraan wèl heeft gedaan? Wij beslissen het niet; ofschoon wij de omwerking en uitlating van hetgeen een ander toebehoort, niet onvoorwaardelijk kunnen goedkeuren. Het is waar, het werk heeft nu in beknoptheid gewonnen, maar waarschijnlijk heeft de auteur het leven van den profeet in verband met zijne profetie gebragt, en dan is de beknoptheid geene winst.
De vertaling is doorgaans vloeijend; alleen schijnt de Vertaler ten eenemale onbekend met de Hollandsche spelling der

{==637==} {>>pagina-aanduiding<<}
namen van vreemde personen, volken en steden. Ammianus marcellinus laat hij den Franschen naam van ammien marcellin behouden. Ravenna noemt hij Ravennes. Zoo gaat het overal. Dit zijn vlekken, die wij den ons niet bekenden Vertaler vriendelijk raden in de vervolgen te vermijden.

h.
j.h.s.




De kleine Kosmos. Eene algemeen-bevattelijke wereldbeschouwing. Naar het Hoogduitsch van  J.W. Schmitz,door johs. phs. van goethem. Te Utrecht, bij N. de Zwaan. 1853. In 12mo. 125 bl, f :-90.

De uitwendige gedaante van dit geschrift is klein; maar rijk en groot is de inhoud. Wie de eerste bladzijden er van heeft gelezen, wordt als medegesleept door een stroom van weetgierigheid, en lezende denkt hij onwillekeurig aan den strijd van david en den reus.
De Schrijver doet zich kennen als iemand, die niet alleen den moed heeft om eenen alexander von humboldt tegen te spreken, maar ook bekwaamheid genoeg bezit om dien geleerde met de wederlegging van een Kleinen Kosmos welligt méér werk te geven, dan hij aan het znmenstellen van zijnen grooten Kosmos heeft gehad.
Wij zullen ons wel wachten hier als scheidsregters op te treden, maar onder den indruk van het gelezene moet Ref. erkennen, in vele gevallen meer door den kleinen dan door den grooten Kosmos bevredigd te zijn.
De strijd is te gewigtig en te verheven om dit werkje aan te kondigen met slechts een enkel woord. Onze lezers hebben regt te verwachten, dat wij hen in zulke grootsche aangelegenheden eenigzins op de hoogte plaatsen. Ref. zal trachten dat te doen, in de orde door den Schrijver gevolgd.
In de eerste plaats doet hij zich kennen als een tegenstander van de leer der attractie en hij is dus een bondgenoot van gruithuyzen; hoewel het gezegde van dezen: ‘Aantrekking zonder haak of touw is mij ondenkbaar’, zeker voor ernstige wederlegging vatbaar is.
In vroegeren tijd, en dit is nog niet zoo lang geleden, werd de ruimte des heelals tusschen de hemelligchamen als

{==638==} {>>pagina-aanduiding<<}
ledig beschouwd, en men veronderstelde: in het middelpunt des zonnestelsels eene aantrekkende, en in de planeten enz. eene afstootende of het middelpuntschuwende kracht. Naderhand heeft men ingezien, dat eene middelstof niet gemist kon worden; maar terwijl men de vloeistoffen uit zeer bewegelijke, de lucht uit hoogst bewegelijke deeltjes deed bestaan, aan alle hemelligchamen beweging toekende, het licht duizenden jaren door de onmetelijke ruimte liet stralen eer het tot de aarde kwam, deed men dien fijnen, voor onze zintuigen niet waarneembaren ether, waarin wereldbollen met ons verbazende snelheid zich in alle rigtingen bewegen, eeuwiglijk stilstaan. De weggeworpen bal verdringt de lucht en veroorzaakt eene strooming; het door ontvlamd buskruid te weeg gebragte luchtledig wordt met een knal, die de aarde doet dreunen, weder gevuld; eene ongelijke temperatuur in de luchtstreken veroorzaakt winden, stormen en orkanen; de door den bliksem voortgebragte ledige ruimte der atmospheer, wordt, onder het ratelen van den donder en de mijlen ver rollende donderslagen, weder door de toestroomende lucht ingenomen - en de ether waarin zonnen gloeijen en branden, en millioenen wereldbollen met weêrgalooze snelheid wentelen en loopen zou onbewegelijk zijn? - Dat denkbeeld is zeker niet zeer aannemelijk. - Als wij met eene kaars in de lucht loopen laat zij de vlam achter zich; en eene planeet met zulk een vaart voortsnellende zou haren atmospheer niet in den ether achterlaten, dien zij doorklieft en verdringt? - Wat een stilstand van den ether nog onverklaarbaarder maakt, is, dat eene komeet, die een weg van 3 mijlen in de seconde aflegt, verhindering in haren vaart zou ondervinden door de tegenstandbieding van den ether, en dat, daarentegen, eene planeet met onveranderlijke en nooit gestoorde snelheid 4 mijlen in de seconde zou afleggen. Eindelijk zou men mogen vragen: of de baan door de wereldbollen in den ether gemaakt, ledig wordt gelaten, en of het eeuwige
branden en voortbrengen van licht en warmte, door het onmetelijke vuurwerk der zonnen kan geschieden te midden van eene onbewegelijke stof?
De Schrijver neemt daarom een stroomenden ether aan, die in beweging de hemelligchamen overtreft, hen in zijne vliegende golven hult, en van het Westen naar het Oosten medevoert. Die strooming wordt bevestigd door den noordelijken

{==639==} {>>pagina-aanduiding<<}
gang der sterren, door de grootere banen der noordelijke kometen, door de noordelijke golving van de lucht-atmospheer der zon, door de noordelijke rigting der zonnevlekken, ja zelfs door de meerdere afplatting van ons zuidelijk halfrond. Het is eene magtige wereld-impulsie die alle hemelligchamen naar het Noorden dringt, en de leer der attractie moet bij zulk een feit, waar de kracht zich met zulk eenen alles overwegenden invloed naar éénen kant openbaart, verstommen, en het web der aantrekkende draden uit hare handen voelen gerukt. - Tusschen Sirius en de Zon is de rigting van de strooming des ethers, die de brandstof naar de zonnen voert om er wereldbollen van te scheppen.
Ref. zal, om niet te breedvoerig te worden, voornamelijk die omstandigheden aanroeren, welke meer bijzonder de loopbaan van onze aarde betreffen, en de verklaring der meteoorsteenen, van den zaadregen, van eb en vloed, van de kleuren en het licht, en vele andere voorbijgaan; liever den lezer aansporende om het werkje-zelf ter hand te nemen.
De aarde verwijdert zich, volgens den S., steeds meer en meer van de zon; waaruit volgt: a. dat de kracht van het zonlicht voor ons afneemt. Ten tijde van newton was die kracht 800,000 maal sterker dan het maanlicht, en thans is zij het maar 300,000 maal. b. dat de zon steeds kleiner wordt voor ons oog, en dat haar licht méér tijd noodig heeft om tot ons te komen.
Met de verwijdering van de zon worden de aswentelingen langzamer en elke 24 uren ⅕ seconde langer. Deze verlenging kan echter bij de tegenwoordige verdeeling van het jaar niet in het oog vallen.
De aarde verkoelt meer en meer; zoodat de gure en sombere dagen toenemen: hetwelk blijkt uit de aanteekeningen der sterrekundigen, die vroeger een veel grooter getal heldere dagen voor hunne waarnemingen hadden; en uit de tropische gewassen der nu koude streken. Ook blijkt uit eene oude kloosterkronijk, dat in het jaar 1471 de druiven in het midden van Mei bloeiden, en de kloosterbroeders op den 5den Augustus den nieuwen wijn dronken en dat de kersen en pruimen bloeiden in Maart; thans heeft de wijnoogst in het Zuiden van Frankrijk, eerst in October plaats.
Met de verwijdering van de zon snelt de aarde de sterren

{==640==} {>>pagina-aanduiding<<}
te gemoet, en met elke 2600 mijlen, die zij verder gaat, daagt er eene ster te meer uit de peillooze diepte van den wereldoceaan voor ons op. Twee eeuwen vóór christus kon men slechts 675 sterren met het bloote oog tellen en thans zijn er meer dan 3000 zigtbaar; terwijl de sterrekundigen met den telescoop bijna elken dag een grooter aantal aanschouwen.
Meer en meer snelt onze planeet noordwaarts het ruim der sterren in, en hoopen zich daar alzoo de sterren voor haar op. Welk een verheven schouwspel is aan onze nakomelingen bereid, die niet enkel lichtende punten zullen zien, maar schitterende en van glans en gloed stralende bollen, die in ontelbare hoeveelheid het diamanten gewelf doorkruisen, en het verflaauwende schijnsel der zon met millioenen stralen vergoeden!
Meer en meer nadert ons de maan, en wel jaarlijks 47 mijlen; zoodat zij ten tijde van hipparchus 101,500 en thans maar 40,426 mijlen van ons verwijderd is. Met elk jaar zullen wij dit aan ons verwante hemelligchaam beter kunnen beschouwen. Worden nu reeds werken van menschen op de maan door ons gegist, onze nakomelingen zullen die werken zien en steeds van naderbij leeren kennen, tot eindelijk aarde en maan vereenigd en als te zamengesmolten worden tot eene en dezelfde ster.
Meer en meer neemt de afplatting der aarde aan de polen toe, en nadert zij den vorm eener schijf, wier welving echter aan het Noorden sterker is, daar de naar het koudere zuidelijke wereldruim gekeerde zuidpool eene sterkere afplatting ondergaat. - Die sterkere afplatting bestaat en neemt toe; de bergen van het zuidelijk halfrond schijnen hooger, en de equator drukt de middellijn der aarde niet uit; het ijs en de sneeuw strekken zich verder uit over het zuidelijke dan over het noordelijk halfrond.
Meer en meer krimpt de aarde te zamen, en neemt dus haar omvang af; zoodat de afstanden tusschen de verschillende landen en plaatsen verminderen; die inkrimping bedraagt thans maar ½ mijl, doch was vroeger drie mijlen in het jaar.
Meer en meer worden de grondstoffen vast en vermindert de hoeveelheid van het water, waardoor het vaste land in omvang toeneemt.
Meer en meer neemt de hoogte der wolken af; zoodat zij

{==641==} {>>pagina-aanduiding<<}
thans reeds op de bergen en heuvelachtige landen als nederhangen. De oude Grieksche sterrekundigen berekenden den afstand der wolken op 28 geographische mijlen; vóór 1900 jaren vond possidonius dien nog slechts 12½ mijl, en kepler schatte denzelven op ⅓ mijl.
Steeds meer en meer dringt de mensch in het werk van zijnen Schepper: wordt thans reeds het ontstaan en vergaan van wereldbollen voor onze blikken bemerkbaar; onze nakomelingen zullen den duur der planeten van het begin tot het einde waarnemen.
De zonnen, die bronnen van licht en warmte, zijn de geboorteplaatsen der planeten, en ook heur graven; doch graven waaruit zij heerlijker verrijzen.
De zon met een licht-oceaan van duizenden mijlen omgeven, wier baren en golven stralend licht op hunne kruinen en zoomen dragen, is onzer planeten moeder, voedster en misschien ook laatste verblijfplaats.
Eene donkere vlek aan de zon trekt zich allengs te zamen, de lichtbundels en fakkels verheffen zich met nieuwen luister, en de bliksemstralen schieten tot op 180,000 mijlen in het wereldruim, en verkondigen er het uur eener groote gebeurtenis. De ijlende golven rollen met woeste majesteit om het zwoegende ligchaam, de donkere vlek verdwijnt, de omvang is verminderd en eensklaps vertoont zich voor het starend oog der wereldlingen een vurige, nooit geziene, als met vleugelen van licht omgevene bol: eene komeet, in de nabijheid der zon. IJlings vliegt zij met de snelheid der gedachte door de millioenen hemelbollen, die met verbazing hare nadering beschouwen; van het Noorden naar het Zuiden en van het Zuiden naar het Noorden verkondigt zij de blijde boodschap van de geboorte eener nieuwe planeet. Allengs, na verloop van eeuwen, verliest zij de lichtende staart en, met of zonder de trawant of trawanten, die haar vroeger vergezelden, keert zij weder: hare glooijing neemt af; de gesmolten elementen, die golvende en bij de nadering der komeet tot de zon (het perihelium) zich uitzetteden, verkoelen, en de komeet schaart zich in de rij der zusteren als eene planeet, om eene lengte van eeuwen het voedsel der moeder, waarvan zij meer en meer onafhankelijk wordt, te ontvangen, en steeds verder en verder in het gezelschap der sterren te dringen. Meer en meer neemt

{==642==} {>>pagina-aanduiding<<}
haar omvang af, verwijdert zij zich van de zon, wordt hare wenteling trager, en eindelijk schaart zij zich in de rij der vaste sterren; het zonnelicht met sterkeren glans terugkaatsende, omdat hare zelfstandigheid vaster is geworden. Ten laatste wordt de vaste ster, vroeger planeet, in de verzamevan sterrenstof, in de nevelvlekken opgenomen, en de stroom van den wereld-ether voert haar naar de zonnen, om tot voedsel te dienen van deze eeuwige bronnen van licht en warmte, opdat zij er nieuwe wereldbollen uit scheppen. Het ontstaan van eene vlek op de zon, en het verdwijnen van het stof der sterren in de lichtzee der zonnen, is eene eeuwigheid voor eene planeet, maar voor een zongebied is het slechts een ademtogt!
Eeuwig stroomt de stof de zonnen te gemoet, eeuwig straalt zij er uit als licht en warmte, of levert zij aan het heelal nieuwe bollen, nieuwe woonplaatsen, tot verheerlijking van den Schepper en tot verhooging van het geluk der stervelingen.
Ook voor onze aarde komt eenmaal de tijd, dat zij in eene nevelvlek eene zon te gemoet snelt, en daar den dag der wedergeboorte begroet, om op nieuw zonnevlek, komeet, planeet, ster en sterrenstof te worden. Welligt verbeiden haar het graf en de wederopstanding in eene andere zon, in den Sirius of de Wega misschien; om haar een deel van een volmaakter, grooter, schitterender, heerlijker zonnestelsel, en een reiner geluk, deelachtig te doen worden.
Dat echter geene vrees of bekommering den lezer bevange! - De weldoende Schepper der zonnen, die de wereldbollen in de grenzenlooze ruimte doet slingeren, heeft ook het lot bepaald der planeet, die zich eenmaal in derzelver lichtgloed zal oplossen, als Hij de eeuwigheid der stervelingen sluit, om eene andere eeuwigheid voor hen te openen. Geen redelijk wezen zal ook door de uitroep van fergusson: ‘de maan zal op de aarde nederkomen, als de hand van God haar niet terughoudt’, met angst worden vervuld; want de onverzadelijke begeerte om de majesteit der dingen te zien, is even onuitbluschbaar als het licht der zonnen. De glans en heerlijkheid die ons van de wereldbollen tegenstraalt, strekt niet om onze zucht naar kennis te kwellen; maar vervult ons met eene hoop, van welke iedere lichtstraal eene belofte van vervulling, iedere komeet een bode van verwezenlijking is.

{==643==} {>>pagina-aanduiding<<}

Ref. acht elke aanbeveling om dit grootsche werkje te lezen overbodig. Hij eindigt met billijken lof voor de vertaling en uitvoering, die beide verdienstelijk zijn.

l.h.v.

Vragen van Nederlandsch Regt, beantwoord door eenige Amsterdamsche Regts-Beoefenaars. Tweede Verzameling. Te Amsterdam, bij P.N. van Kampen. 1853. In gr. 8vo. 190 bl. f 2-:

In de Voorrede van het Eerste Bundeltje, November 1849, gaven de Verzamelaars te kennen, dat zij wel niet vreemd waren aan het denkbeeld om later een tweede te leveren, maar toch bij voorkeur het lot dier bladen wilden afwachten, alvorens het besluit te nemen, om meerdere aan het oordeel van het Regtsgeleerd publiek te onderwerpen. Wij verheugen ons, dat dit Eerste Deeltje blijkbaar een zóó gunstig onthaal gevonden heeft, dat er thans een Tweede gevolgd is. Uit het Voorberigt ziet men, dat de Juristen-vrienden-kring, aan welken men de bewerking der 25 hier geleverde Opstellen te danken heeft, niet alleen nog in wezen is, maar zich ook door aanwinst van nieuwe medearbeiders uitbreidt. Deze zijn thans: de Heeren Mrs. e.a. berkhout, e. boas, h.a. hartogh, j. heemskerk az., l.h. kuhn, m.j. lange, aug. philips, j.w. tydeman en abr. de vries. Wat het plan betreft, onderscheidt zich deze Tweede Verzameling slechts dáárdoor van den Eersten, dat ditmaal alleen onuitgegeven opstellen aan 't publiek worden aangeboden, terwijl enkele van den vroegeren bundel reeds elders het licht hadden gezien. Voorts betuigen de Verzamelaars, dat zij zich gaarne bij deze uitgave zouden hebben bepaald tot die vraagpunten, waaromtrent zich, na discussie, eene éénstemmige meening bij al de Leden hunner Verëeniging gevestigd had; maar dat alras het onuitvoerbare daarvan werd ingezien. Bij voorkeur toch kozen zij juist zeer betwistbare stellingen ter behandeling uit, ten einde de wisseling van gedachten alzoo des te vollediger en belangrijker te maken. Er is dus hier doorgaans alléén het gevoelen der méérderheid uitgedrukt. Aan het slot van het Voorberigt vindt men een woord van hulde, dank en rouw

{==644==} {>>pagina-aanduiding<<}
aan de nagedachtenis van den kundigen vriend der Verzamelaars, Mr. a.n. rietveld van der feen, die zoowel tot den vorigen, als ook nog tot dezen Tweeden Bundel, bijdroeg, tot dat de onverbiddelijke ziekte, die hem zoo vroeg ten grave bragt, terwijl hij in zijnen omgang zijnen vrienden zoo lief en leerrijk was, hem tot rusten dwong.
Wij laten het aan de Regtsgeleerde Tijdschriften over, dezen nieuwen Bundel: Vragen van Nederlandsch Regt, te beoordeelen, en kondigen haar alleen in dit Maandschrift aan, om er ook op die wijze de aandacht te meer op te vestigen. Dit kunnen wij er van zeggen, dat de stijl klaar, bondig en beknopt is, en dat deze Verzameling gelijken tred houdt met - en waardig ter zijde staat aan - de Verzameling van Regtsgeleerde Adviezen, door eenige leden van de Haagsche balie onlangs voortgezet. Wij meenen, dat het aangekondigde Werkje zich ook vóóral dáárdoor onderscheidt, dat men, ofschoon de Nederlandsche Jurisprudentie verëerende, nogtans in deze Opstellen niet slaafs hare uitspraken gevolgd heeft, daar toch niets de grondige en onafhankelijke, echt wetenschappelijke regtsstudie méér in den weg staat, dan de verwaarloozing van een zelfstandig oordeel over belangrijke regtspunten, hoewel zij dan ook reeds door den Regter, in een enkel gegeven geval, mogten beslist zijn.
Den Verzamelaars wenschen wij de voortduring hunner zoo nuttige vriendschap, en daarnevens tijd en lust toe om ons meermalen Vervolgstukken van hunnen belangrijken arbeid te schenken.
†

Gewijzigd ontwerp van Wet tot regeling van het Armbestuur, met de nieuwe Memorie van toelichting, door de Regering ingediend aan de Tweede Kamer der Staten-Generaal, in de zitting van 15 Febr. 1853, benevens het Eerste ontwerp van Wet, met zijne Memorie van toelichting, ter vergelijking, en het voorloopig Verslag van de Tweede Kamer der Staten-Generaal. Te 's Gravenhage, bij K. Fuhri. 1853. In gr. 8vo. VI en 116 bl. f 1-10.

Zie hier hoe de Uitgever in zijn voorwoord te regt deze verzameling aanbeveelt: ‘Ofschoon de Wet tot regeling van het

{==645==} {>>pagina-aanduiding<<}
Armbestuur nog slechts als ontwerp bestaat, meent de uitgever het publiek toch geene ondienst te doen door de mededeeling van dat ontwerp, gelijk het bij Koninklijke boodschap van 15 Februarij jl. bij de Tweede Kamer der Staten-Generaal werd ingediend, en van de officiële stukken, die zoowel omtrent deze als omtrent de vroegere wetsvoordragt tot regeling van het Armbestuur bestaan. Die uitgave heeft te meer waarde, omdat de Memorie van Toelichting bij het laatst ingediende ontwerp het antwoord bevat, op de bedenkingen in het Voorloopig Verslag der Tweede Kamer ten aanzien van het oorspronkelijk ontwerp van Wet geuit.
Zij, die belang stellen in deze gewigtige quaestie, zien zich dus in staat gesteld, om, in eene beknopte ruimte, alles bijeen te hebben, wat tot dus verre met betrekking tot de Wet op het Armbestuur tusschen Regering en Vertegenwoordiging is voorgevallen; terwijl, wanneer die Wet door de Staten-Generaal zal zijn aangenomen, in hetzelfde formaat en met dezelfde letter als dit boekje, de verdere officiële bescheiden, en de beraadslagingen der beide Kamers over de Armenwet gehouden, bij den uitgever in het licht zullen verschijnen. De koopers van dit werkje kunnen zich daardoor in het bezit stellen van eene volledige verzameling, van al hetgeen door de Regering en de Staten-Generaal over deze hoogst gewigtige Wet gezegd en geschreven is.’
Maar wat is nu gebeurd?
Er is omtrent dit gewijzigd ontwerp ook een Voorloopig Verslag uitgebragt op den 13den April 1853, te vinden in het Bijblad van de Nederlandsche Staatscourant, 1852-1853, Bijlagen, blz. 603-617; - en daarbij is de zaak blijven rusten. Men was toen reeds in het midden der gebeurtenissen (het verslag zelf draagt er sporen van!) die den toenmaligen Minister van Binnenlandsche Zaken en zijne niet teruggetreden ambtgenooten hebben doen vervangen.
Het zou das wenschelijk zijn, dat de Uitgever dezer verzameling, volledigheidshalve, ook dat nieuwe verslag deed afdrukken, aan de koopers ronddeelen en bij de nog onverkochte exemplaren voegen; opdat al de retroacta van die ongeboren Wet bijeenblijven.
Dan - en zonder die bijvoeging zelfs - zal deze verzameling zeer gemakkelijk en bruikbaar zijn, vooral ook ter

{==646==} {>>pagina-aanduiding<<}
vergelijking met het nieuwe ontwerp, hetwelk de tegenwoordige Minister van Binnenlandsche Zaken aan de Kamer beloofd heeft nog vóór nieuwjaar te zullen leveren.
Zelfs voor bezitters van het Bijblad van de Staatscourant heeft deze verzameling gemak en waarde, omdat het veel nazoeken in verspreide bladen altijd lastig is, en bijzonder ook omdat de verschillen tusschen het eerste en gewijzigde ontwerp met veel juistheid aan den voet der gewijzigde artikelen zijn aangewezen.




De verordeningen op veer- en beurtschepen, door Mr. j.t. buys. Te Haarlem, bij A.C. Kruseman. 1853. In gr. 8vo. 59 bl. f :-60.

Een lid van de Kamer van koophandel en fabrieken te Haarlem had aan den geachten Schrijver het verzoek gerigt, om in eene brochure de bedenkingen tegen de bestaande verordeningen op de veer- en beurtschepen, en de gronden, welke voor eene verandering pleiten, nader te betoogen en te ontwikkelen. Ter voldoening aan dit verzoek is het bovengemelde werkje opgesteld en uitgegeven. Ongelukkigerwijze geschiedde zulks juist in het midden der gebeurtenissen van April Il., en heeft het daardoor niet overal en algemeen die aandacht verworven, waarop het ruimschoots aanspraak kon maken.
Met veel bescheidenheid zegt de S. van zijn werk, dat het niet zoo zeer gerigt is aan regtsgeleerden en beoefenaren van Staatshuishoudkunde, als wel voornamelijk en in de eerste plaats aan den handel; dat het geene aanspraak maakt op wetenschappelijke waarde, en geene andere verdienste zoekt dan deze, dat het op eene eenvoudige en duidelijke wijze de redenen blootlegt, waarom vooral ook de kooplieden behooren in te stemmen met de afkeuring, welke reeds sedert lang door wetenschappelijke mannen over onze wetgeving op veren en beurten is uitgesproken.
Een beknopt overzigt van het werkje zal aantoonen, dat het inderdaad niet slechts voor den handelaar, maar ook voor regtsgeleerden en staatshuishoudkundigen nuttige beschouwingen bevat.

{==647==} {>>pagina-aanduiding<<}

De S. gaat uit van de Circulaire van den Minister van Binnenlandsche Zaken van 28 April 1850, waarbij deze aan Gedeputeerde Staten in de verschillende Provinciën als zijne meening te kennen geeft, dat de bestaande keuren en reglementen op veren en beurt-schepen, als niet overeenkomstig met de tegenwoordige Staatswetgeving, de wet op het patentregt, en de gezonde beginselen van Staatshuishoudkunde, noodzakelijk aan eene grondige herziening moesten onderworpen worden; en waarbij tevens eenige bepalingen worden aangegeven, welke volgens hem, de grondslagen zijn moesten van eene nieuwe wetgeving op dit punt.
De S. vermeldt voorts, dat sedert die Circulaire de bewuste zaak geene enkele schrede schijnt te zijn gevorderd, en schrijft dit hoofdzakelijk toe aan tegenwerking van die zijde, welker bijzondere belangen bij de nieuwe regeling met het algemeen belang niet in overeenstemming zouden worden bevonden.
Hij schetst de geschiedenis van het ontstaan der beurtveren, en beschouwt den toestand van de binnenlandsche scheepvaart; hij toont aan, dat de inrigting der beurtvaart in vele opzigten is verouderd; wenscht de beurtvaart te behouden, maar doelmatig gewijzigd te zien en onderworpen aan hooger gezag; bepaaldelijk wil hij het monopolie-stelsel hebben opgeheven.
Een overzigt van de regeling der beurtvaart bij Koninklijk Besluit van 21 Aug. 1818, geeft stof tot kritische beschouwingen, die ook tot de Jurisprudentie van den Hoogen Raad opklimmen.
Na alzoo uit een staatsregtelijk oogpunt de zaak der beurtvaart te hebben beschouwd, treedt hij in eene Staatshuishoudkundige beschouwing, en toont het hooge gewigt aan, hetwelk voor den binnenlandschen handel in eene verbeterde regeling van dit onderwerp gelegen is; waarbij hij ook in eene vergelijkende beschouwing treedt met het reglement op de vervoermiddelen te lande.
Door onderscheidene voorbeelden staaft hij het verderfelijke van de tegenwoordige inrigting; gispt onderscheidene der thans bestaande bepalingen, gelijk die in de meeste verordeningen op dit stuk voorkomen; bespreekt de vraag, of de tegenwoordige beurtschippers aanspraak zouden hebben op schâvergoeding, wanneer het monopolie-stelsel werd afgeschaft; en geeft ten slotte nog eenige punten op, die, naar zijne meening, bij

{==648==} {>>pagina-aanduiding<<}
eene nieuwe wet op de beurtvaart in aanmerking zouden moeten komen.
Wij hebben dit betoog van den S. met uitstekend genoegen gelezen; misschien was het op sommige punten wel voor verkorting vatbaar; het zou er welligt in overredingskracht door gewonnen hebben. Thans zal het bij sommigen niet aan aanmerking op enkele onderdeelen ontbreken; maar het beginsel komt ons toch met den Schrijver onomstootbaar voor. Het ligt overigens in den aard der zaak, dat uit het openstellen eener vrije concurrentie - en wanneer aan de beurtvaart geen ander voorregt wordt toegekend, dan om, bij uitsluiting, op zekere aangewezen veren en plaatsen geregeld te mogen afvaren - in den beginne wel eenig ongerief zal geboren worden; maar welke verbetering brengt niet in den beginne moeijelijkheid te weeg? Het was even zoo, toen de diligences de bolderwagens vervingen, en op hare beurt door de spoortreinen werden verdrongen; doch dit komt alles te regt, leidt tot nieuwe ontwikkeling van energie, en eindigt met groote voordeelen voor allen, en het meest voor het publiek en den handel.
Het is overigens jammer, dat de S. de circulaire van den Heer thorbecke niet als Bijlage bij zijn boekje gegeven heeft: men vindt die wel in het Weekblad voor de Burgerlijke Administratie, in de Provinciale bladen, en andere verzamelingen; maar daar hij voor den handelaar voornamelijk schreef, moest hij dezen in de gelegenheid gesteld hebben, met dat belangrijke stuk meer van nabij kennis te maken.

Herinneringen aan mijn verblijf in Engeland in het najaar van 1851, van  Frederika Bremer.Uit het Engelsch vertaald door  C.M. Mensing.Te Sneek, bij van Druten en Bleeker. 1853. In gr. 8vo. IV en 190 bl. f 1-80.

Wie zal de begaafde Schrijfster, wier romans zoo geliefd zijn, niet gaarne vergezellen op haren togt door Engeland? Wie zal niet gaarne de mededeeling lezen van de door haar ontvangen indrukken en van hare oordeelvellingen over hetgeen zij er zag en hoorde. Zij spreekt in deze ‘Herinneringen’ van de treurigheid die haar beving, toen zij het eerst

{==649==} {>>pagina-aanduiding<<}
Engeland bezocht, terwijl de Cholera er heerschte, en van hare opgewondenheid toen zij er andermaal vertoefde, terwijl de wereldtentoonstelling bijna uitsluitend alle gemoederen bezig hield. Dit zal niemand verwonderen. Maar 't zal menigeen kunnen verwonderen, dat eene vrouw over gewigtige vraagstukken van de tegenwoordige Europesche Maatschappij medespreekt, waarover menig ervaren man zou aarzelen zijn gevoelen kenbaar te maken. Men bedenke echter dat het geschrift komt van frederika bremer, die weet dat men gaarne haar hoort spreken.
De Schrijfster bezoekt Liverpool, Manchester, Birmingham en Londen, en dit geeft haar gelegenheid over handel en fabrieksnijverheid te spreken, over ‘de gevaarlijke klassen’ der Maatschappij, en over de pogingen om het lot te verbeteren van de behoeftigen. De ‘Ragged-schools’ en de matigheidgenootschappen bezoekt zij; ook de wijken van ‘Sint-Giles’ en dergelijke, waar de ellende huist; doch tevens de modelwoonhuizen voor den minderen stand, de openbare baden en waschhuizen, de ‘dormitory for thieves’ (bayerts of verblijfplaatsen voor jonge dieven), en de ‘Emigrants-home’ (verblijven voor eerlijke behoeftigen). Zal reeds de Nederlandsche lezer van de beide laatsten zich geen denkbeeld kunnen vormen, evenmin zal hij kunnen begrijpen dat er in Londen behoefte bestaat aan een asylum of toevlugtplaats voor bejaarde Gouvernantes, of voor de jeugdige meisjes die eene dergelijke betrekking zoeken. En toch, wanneer men de ‘Herinneringen’ leest, zal men het nut van al die inrigtingen spoedig inzien.
Meermalen geraakt de verdienstelijke Schrijfster in geestdrift, en schildert dan met dichterlijken gloed. Dat is voornamelijk het geval wanneer zij de geboorteplaats van shakespeare bezoekt, of in het kristallen paleis zich beweegt. Met Zweden, haar vaderland, is zij ingenomen, en wie zou dat kwalijk nemen? Aan de Noordsche Saga's en Skandinavische goden en halfgoden wordt men meermalen herinnerd, en aan den invloed der Noormannen op Groot-Brittanje wordt veel toegeschreven, dat anderen, welligt niet ten onregte, aan den invloed van den Anglo-Saksischen stam zouden toekennen.
Doch wij willen onze lezers deelgenooten maken van de aandoeningen door frederika bremer bij ons opgewekt. -
{==650==} {>>pagina-aanduiding<<}
Van haar eerste bezoek in Engeland, in 1849, zegt zij: ‘Op eene eenzame wandeling van tien minuten langs de straten van Hull, zag ik tienmaal meer gebrek, dan ik in Denemarken, gedurende een verblijf van tien maanden, had gezien. - De zon scheen vrolijk, toen ik door de fabriek-districten reisde. Ik zag hunne groepen van steden en voorsteden; ik zag hunne rookende pilaren en piramiden overal in het ruime landschap oprijzen; ik zag hunne gloeijende vuurkolken zich in den grond openen, alsof deze zelf in brand stond - een prachtig en schilderachtig schouwspel, dat aan de vuuraanbidders van vroegeren en lateren tijd, en aan hunne altaren herinnerde. Maar ik hoorde het droevig geschrei der kinderen uit de fabrieken; het geschrei dat de stem van het publiek voor de wereld hoorbaar heeft doen worden; het geschrei der kinderen, der kleinen, die door de winzucht der ouders en der fabriekanten gedwongen waren om leven, vreugde en gezondheid in de machinen-zalen ten offer te brengen; kinderen, welke in die bedden slapen, die nooit koud zijn; kinderen die voortgejaagd en geslagen worden tot zij langzamerhand in den dood of in stompzinnigheid - dien levenden dood - verzinken; - en de rijke fabriek-districten, met hunne vuurkolommen en piramiden, kwamen mij voor als eenen ontzaggelijken tempel van Moloch, waarin de mammon-dienaren van Engeland, zelfs hunne kinderen in de gloeijende armen van hunnen God opofferden - kinderen, de hoop en de heerlijkste vreugde der aarde!
En toen ik in de St. Paulskerk het groote gebulder der stem van Londen hoorde - dat gebulder, dat men zegt dat nooit slaapt, maar slechts voor één uur sluimert tusschen twee en drie uur in den nacht - toen ik die stem hoorde in de ledige kerk, waarin geene godsdienst werd gevierd, en opzag in den schoonen koepel, die door geen lofzang werd gevuld, maar alleen door dien bulderenden galm, dat sombere, verwarde gedruisch; toen was het mij als hoorde ik den stroom des noodlots bruisend aankomen, over vallende koningrijken en volken, hen medevoerende naar een onmetelijk graf.’
Wekte het gezigt van Engeland in 1849 slechts sombere denkbeelden bij onze Schrijfster op, vol bemoediging waren hare gewaarwordingen bij het bezoek in 1851. Zoo leest men

{==651==} {>>pagina-aanduiding<<}
bl. 19: ‘Het jammerlijke geschrei der kinderen werd nu niet langer uit de fabrieken gehoord. De regering had een eind gemaakt aan de hardheden en wreedheden, voorheen door de winzucht aan de kleinen gepleegd. Geen kind onder de tien jaren oud kan nu in de fabrieken gebruikt worden, en wanneer zij daarin werken, moet hun een gedeelte van den dag tot schooltijd worden gelaten. Eene groote fabriek heeft nu gewoonlijk hare eigene school, met een' bezoldigden meester voor de kinderen. De jongens, die ik in de grootste zalen der fabriek zag, en met wie ik sprak, zagen er gezond en opgeruimd uit.’
Het beeld van den fabriekant geschetst (bl. 23) is evenwel niet bijzonder vleijend. ‘Het geheele doel en oogmerk van den Manchesterschen fabriekant - wanneer hij niet aan zijne machinerie is gebonden en slechts als een gedeelte daarvan leeft - is om uit Manchester te komen. Hij spint en gebruikt alle middelen, goede en kwade, om geld genoeg over te leggen om onafhankelijk te leven, of om zich een huis te bouwen op eenen afstand van de rookerige, rustelooze stad - ver van het gewoel en gedrang der onhandelbare werklieden. Zijn doel is, op het land en in eene aangename woning tot rust te komen; en wanneer hij dat doel bereikt heeft, beschouwt hij de luidruchtig arbeidende bijenkorf, waaruit hij pas gekomen is, als iets, waarmede hij niets meer te maken heeft, en waaruit hij blijde is heelhuids te zijn ontsnapt. Dit is het geval met velen - God verhoede dat wij zouden zeggen, met allen.’
Op bl. 26 enz. vindt men het een en ander over de Koningin en over Prins albert, en hoe victoria bemindt wordt in weerwil dat zij binnen korten tijd £ 119,000 (ruim veertien ton gouds) ‘voor stallen en hondenhokken’ van het Parlement hoeft gevraagd en verkregen. ‘Hoe? £ 119,000 voor het onderhoud van paarden en honden, en dat in eenen tijd, waarin de Ieren van honger sterven of in den uitersten nood het land verlaten; waarin, zelfs in Engeland, zoo oneindig veel voor de menschheid te doen blijft, en met die som zoo veel goeds kon gedaan worden!’ Het antwoord is eenvoudig dit:
‘Het Engelsche volk wenscht dat zijn Koninklijk geslacht, met zekere mate van staatsie zal leven. De Engelschen zelven

{==652==} {>>pagina-aanduiding<<}
zijn groote liefhebbers van fraaije paarden en honden; en het streelt hunnen nationalen hoogmoed, dat de Koninklijke personen zulke paarden en honden, en zulke prachtige woningen daarvoor hebben.’
De Koningin en haar gemaal zijn overigens voor het volk de personificatiën van alle huiselijke en openbare deugden. ‘De Koningin is eene voortreffelijke vrouw en moeder; zij bezorgt de opvoeding harer kinderen en vervult hare pligten als Souvereine met dezelfde gemoedelijke naauwgezetheid. Zij staat des morgens vroeg op; zij is stipt en regelmatig in groote zoowel als kleine dingen. Zij betaalt met gereed geld wat zij koopt, en is nooit aan iemand iets schuldig. Haar hof is een voorbeeld van zuiverheid van zeden.’
Aan het slot dier passage lezen wij: ‘Wat van die Koninklijke magt vereischt [geëischt] wordt, is geene geringe, maar eene groote zaak. Veel wordt van den persoon gevorderd; maar toch niet meer dan waartoe de mensch, die waarlijk mensch is, in staat is. Noch genie, noch groote natuurlijke begaafdheden zijn noodig. Niets dan een ernstige wil en een goed en edel hart. Het blijkt ook dat de tijd nadert, wanneer aan geene andere Koninklijke magt op aarde, meer waarde zal worden gehecht, wanneer de kroon en schepter van den vorst geestelijke en zedelijke magt zullen zijn.’
Nu en dan ontmoet de lezer wel eens wat te veel ingenomenheid met Engeland, onder anderen waar de S. spreekt van eene fabriek van stalen pennen te Birmingham. Zij vond er vierhonderd jonge meisjes, welgekleed, gezond en vrolijk van uitzigt enz. ‘Over het geheel was het een schouwspel van welvarendheid, hetwelk zelfs dat der werkmeisjes in de vermaarde fabrieken van Lowell in Noord-Amerika overtrof.’ Dit oordeel komt ons partijdig voor, dewijl de fabriekwerksters te Lowell, meisjes zijn van tusschen de 15 en 24 jaren, farmers-dochters uit de omstreken, die vereenigd in kosthuizen woonachtig zijn, waar zij onder toezigt staan, en alwaar de beschaving van den geest niet verwaarloosd wordt. Meestal keeren zij, na een verblijf van vier of vijf jaren te Lowell, naar de ouderlijke woning terug, met drie- of vierhonderd dollars in den zak, en worden bekwame, werkzame huismoeders.
Alvorens van de fabriekdistrikten te scheiden, moeten wij

{==653==} {>>pagina-aanduiding<<}
nog een paar regels overnemen over den geest der fabriekarbeiders, en over het voortbrengsel dat de grondstof dier fabrieken uitmaakt. ‘Atheïsme, radicalisme, socialisme van allerlei soort, moeten en zullen hier in het verborgen heerschen onder eene talrijke en steeds toenemende bevolking, die alleen bedwongen wordt door de vrees voor de nog grootere magt, die tegen haar kan worden aangewend, en door den arbeid voor dagelijksche behoeften, zoo lang die magt in staat is om haar te bedwingen. - Misschien hebben de Amerikaansche slaven-Staten gelijk, wanneer zij, met het oog op dezen staat van zaken, zeggen: Engeland ligt aan onze voeten - Engeland kan het niet zonder ons katoen stellen. Wanneer de fabrieken in Engeland tot stilstaan [stilstand?] komen, heeft het eene geweldige volksbeweging te wachten.’
Alles wat de Zweedsche Schrijfster zegt over het kristallen paleis, is zeer belangrijk. Zij is vol geestdrift over ericson en zijne uitvinding (bl. 63). ‘Bij de elfde of twaalfde poging mogt ericson uitroepen: Eureka! (ik heb het gevonden).’ - ‘De uitslag was - eene volkomene zegepraal van het fijnere, meer etherische element over het grovere - de zege der warmtestof over den stoom.’ Van eene vrouw, zoo vol gevoel voor eene groote uitvinding, had men mogen verwachten, dat zij van eene andere, gewis niet minder groote uitvinding, ten minste ter loops zou hebben gewag gemaakt, vooral dewijl de uitvinder behoort tot eene natie die geen grooter bevolking telt dan de natie waartoe zij en ericson behooren. En, toch, de uitvinding van onzen elias wordt niet eens bij name genoemd; zelfs wordt ons Vaderland slechts eenmaal vermeld, in één adem (op bl. 87) met onderscheiden andere landen.
Londen wordt, zoo als het alhier heet, van de ‘dagzijde’ en van de ‘nachtzijde’ beschouwd, en wij lezen te dier zake, op bl. 109: ‘Londen, hoewel in zindelijkheid, luchtigheid, algemeene inrigting en het groot aantal van afzonderlijke met tuinen omringde huizen, boven andere groote steden uitmuntende, heeft toch den vloek eener zulke stad niet kunnen ontgaan. Dit zag ik duidelijk. Ik zag achter de prachtige wijken, achter de statige paleizen, straten en markten, waar de weelde der stad en der aristocratie zich in haren hoogsten glans vertoonde, dat daar buurten, straten en stegen waren verborgen, waarin men het tegendeel van dat alles kon zien -
{==654==} {>>pagina-aanduiding<<}
schuilhoeken van menschelijke ellende, van menschelijke armoede, zoo wel inwendig als uitwendig.’
Iets verder leest men dat Londen twee inrigtingen bezit ‘tot vermaak des volks’ op eene groote schaal, in zijn ‘Britsch Museum’ en ‘Zoölogical Gardens.’ Het komt ons voor, dat de uitdrukking: tot vermaak des volks hier niet gepast is. Die inrigtingen zijn meer tot onderrigt, tot leering, dan tot vermaak in de gewone beteekenis. Bovendien wordt in de ‘Herinneringen’ aan het Britsch Museum geenszins regt gedaan, in weerwil van het dweepend gevoel, waarmede de opgravingen van Niniveh worden beschreven. De Schrijfster schijnt niet te weten dat, ten aanzien van die opgravingen, de Franschen zich even verdienstelijk hebben gemaakt als de Engelschen. - Het blijkt bl. 113, dat de S. de Zoölogical-Gardens’ in het Regents-Park heeft bezocht. Er zijn ook ‘Surrey-Gardens’ aan de zuidzijde van de Teems. Beide dieren-tuinen zijn hoogst belangrijk. - Bij de Egyptian-Hall (bl. 118) had ook vermeld mogen worden, de Chinese-Repository, waar men zich eensklaps in het midden van China waant verplaatst.
Het Vijfde Hoofdstuk, dat op bl. 138 aanvangt, handelt over de associatiën van werklieden, over de vereenigingen van kleermakers, naaisters enz. - Frederika bremer acht dien geest van associatie allerheilzaamst, als doende de vroegere gilden, doch in een meer liberalen vorm, herboren worden, en verdienende de sympathie van de hoogere standen der maatschappij. - Wij erkennen de waarheid van het volgende op bl. 143: ‘deze bijzondere vorm van maatschappelijke ontwikkeling verspreidde zich zoo snel en algemeen, dat hij in korten tijd bijna in alle handwerken te vinden was’ - maar dat de ontwikkeling van dien associatie-geest eene weldaad is voor Groot-Brittanje, kunnen wij niet toestemmen. Men vergete niet, dat de associatie-geest onder de werklieden van allerlei aard, geleid heeft tot het in massa eischen van opslag van werkloon, waaraan de fabriekanten en werkbazen meestal hebben moeten toegeven.
Zonder het te willen is ons verslag uitgedijd. Men ziet er uit, dat menig belangrijk onderwerp ïn het werk behandeld wordt; vele vraagstukken die voor de Engelschen tot de levensvragen behooren. De ‘Herinneringen’ leveren derhalve meer dan men zou verwachten, en daar de overzetting naar

{==655==} {>>pagina-aanduiding<<}
de Engelsche vertaling is geschied, vindt men hier en daar ook nog eene opmerking of teregtwijzing van den Engelschen Vertaler, waar f. bremer zich vergist mogte hebben. - De Uitgevers hebben voor eene fraaije uitvoering gezorgd.

De volken van den aardbodem, volgens hunne afstamming, verwantschap en eigendommelijkheden in regeringsvorm, godsdienst, zeden, gewoonten en kleederdragt, door Dr. h. berghaus, Hoogleeraar te Berlijn, enz. Uit het Hoogduitsch vertaald door  M.J. van Oven,Oud-Conrector. Met gekleurde afbeeldingen. Eerste Deel, Aflev. 3 en 4. Te Gorinchem, bij J. Noorduyn en Zoon. Ingr. 8vo. 128 bladz. Met de platen f 4-40.

In deze twee Afleveringen van dit kostbaar doch zeer belangrijk werk wordt de beschouwing der volkstammen van Noordelijk Azië en die er toe behooren - den Mongoolschen menschenstam - voortgezet en tot aan de Indianen van Noord-Amerika gebragt: de Tartaren, Koreërs, Japannezen, Tungusen, Jenis, Jeïers (een onbeduidende volkstam, sedert 1608 aan Rusland onderworpen), Samojeden, Finnen (waartoe ook de Laplanders, Hongaren enz. behooren), Kurilers, Kamschadalen, Jukagizen, Korjaken, Tschuktschen en Eskimo's. Vele wetenswaardige bijzonderheden worden omtrent de zeden en gewoonten dezer volken medegedeeld; onder welke bijzonder onze aandacht trok het - misschien geheel eenige - aangaande de Kurilers, dat zij volstrekt geene muzijk-instrumenten kennen! Het breedvoerigst is de Schrijver over de Japannezen en Finnen. Met de eersten is hij hoog ingenomen, en over hunne zeden oordeelt hij zachter dan vele anderen. Wij hebben ook hier geene melding gevonden van eene beweerde bekwaamheid der Japanners in het kweeken van dwergboompjes. Door een zeeman, die op Decima en in Nagasacki was geweest, hoorden wij verzekeren, dat het geene zeldzaamheid is, in Japan kleine vruchtdragende appel- en peerboompjes, ook van soorten die in Europa voorkomen, in potten te vinden. Als het verhaal waarheid bevat - waaromtrent de verdienstelijke Hollandsche Koopvaardij-Kapitein, die dit Tijdschrift met belangrijke mededeelingen uit zijn dagboek
verrijkt, welligt opheldering zal kunnen geven - zou het voor onze boomkweekers

{==656==} {>>pagina-aanduiding<<}
en liefhebbers niet onbelangrijk zijn als die kunst den Japanner kon worden afgezien. - Over de talen kan natuurlijk in een werk van dezen aard slechts oppervlakkig worden gehandeld. Opmerkelijk echter vonden wij de overeenkomst tusschen eenige uitdrukkingen der Tungusen met die welke in de Duitsche en Nederlandsche talen zijn overgegaan: fohala, zwartachtig (vaal), moria, paard (merrie) en eenige andere; nieuw bewijs welligt voor de uitgebreidheid van den Indo-Germaanschen taalstam.
De platen ook in deze Afleveringen zijn helder en fraai; sommige alleen wat sterk gegomd en daardoor te blinkend. De Uitgever verzekerde ons, dat deze kostbare onderneming stellig doorgaat. Wij zullen dus nog meermalen gelegenheid hebben om op dit werk terug te komen.

Henry smeaton. Een verhaal tijdens den opstand der Jacobiten, onder de regering van  George I.Uit het Engelsch van  G.P.R. James,Schrijver van: ‘de valsche Wissel’. II Deelen. Te Amsterdam, bij de Wed. L. van Hulst en Zoon. 1852. In gr. 8vo. 734 bl. f 6-90.

Dit welgeschreven werk betreft de lotgevallen van den erfgenaam eener familie, die om staatkundige redenen Engeland verlaten heeft. In vreemde krijgsdienst verwerft hij zich velerlei bekwaamheden, en zijn terugkeer in Engeland staat schijnbaar in verband met eene poging der Jacobitische partij, om de regering omver te werpen en george I van zijn koninklijk gezag te berooven. Eene dwaze onderneming, die, zoo als wel vooraf te denken was, een slecht einde heeft. Zijn terugkomst op een tijdstip, dat de toorts der tweedragt het gemeene vaderland bij vernieuwing dreigde in brand te zetten, wekte de aandacht op. Men hield de oogen op hem gevestigd; en toen hij naar de westkust van Engeland ging, om in Devonshire, op een kasteel aan zee, bij een man wiens staatkundig karakter verdacht werd, zijn intrek te nemen, groeide het vermoeden tot de overtuiging aan, dat hij gekomen was om met het overschot van eene woelzieke partij van ingebeelde vaderlanders bij uitnemendheid, het zwaard te ontblooten. Intusschen was toch de zich noemende henry smeaton,

{==657==} {>>pagina-aanduiding<<}
eigenlijk Lord newark, volstrekt niet gekomen met het oogmerk om partijschap aan te kweeken, of zijne landgenooten te bevechten. Maar de listige eigenaar van het kasteel bij wien hij zijn intrek nam, wist hem al den schijn te geven, als of hij een partijganger ware, en deed dat met het plan om zich langs dien weg meester te maken van zijne grondbezittingen; zoo als hij zich ook het bezit had verschaft van het kasteel en de goederen zijns broeders, ten voordeele van een allerbekoorlijkste nicht, die hij op het kasteel in bewaring hield, onder de hoede van eene oude huishoudster, zijne eenigste vertrouwde. Henry smeaton, ofschoon aanvankelijk onbekend met de voorvallen van de regtmatige eigenaars van het kasteel, leerde er de aanvallige emmeline waardeeren, en het karakter van haren bewaker doorgronden; vreemd genoeg bleef hij blind voor den strik die hem-zelven gespannen werd, en bespeurde hij niet, dat zijn knecht hem verraadde. Deze huurling stond in de soldij van een neef zijns meesters, die emmeline dacht op te ligten, naar Frankrijk te voeren en daar te huwen, doch niet om haar-zelve, maar om haar vermogen; ten einde daarmede zijne eigen verbraste fortuin te herstellen. De aanslag mislukt evenwel door de onversaagdheid van henry smeaton. Later, toen deze de deugden en goede hoedanigheden van emmeline had leeren kennen, wijdde hij haar geheel zijn hart en leven, en toonde dat, in de moeijelijke omstandigheden, waarin de woelingen dier dagen hem bragten; terwijl ook zij toonde zich eenig en boven alles aan hem te hebben toegewijd. - Tegenover de baatzucht van den kasteelbewoner, de geslepenheid van diens handlangers, de dwaasheden van de leiders der Jacobitische zamenspanning, en de laaghartigheid van den gemelden neef, blinken het rustig karakter en het edel gemoedsbestaan van henry smeaton en
emmeline in treffenden glans. De onderneming der Jacobitische partij om den Hannoverschen Keurvorst, zoo als zij george I noemde, te verdrijven, is niet opgesmukt: het eigenbelang der raddraaijers; het onzamenhangende der handelingen; het gebrek aan bekwame leiders, en het onbekookte van het geheele plan, is naar waarheid vermeld; maar ook het portret van george I is niet gevleid. Wij mogen ook niet verzuimen om eene zonderlinge personaadje te noemen, dien wij overal hebben ontmoet: een gieter van looden beelden, van noost

{==658==} {>>pagina-aanduiding<<}
genaamd, een Nederlander die met zijne ouders in Engeland is komen wonen, en als een Jacobiet, maar overigens onschadelijk en goedhartig persoon, gelijk eene soort van paillasse in de gebeurtenissen wordt ingevoerd. Of er ook hier te lande karakters worden aangetroffen, als dat hetwelk aan den zoon van den Heer van het kasteel is toegedicht, durf ik niet beslissen; het is een mengelmoes van sluwheid en stompheid, van edelaardigheid en onnoozelheid, dat hem tot een raadsel maakt voor al de hem omringenden; terwijl 't voor ons duister is waarom de Schrijver dat karakter eigenlijk laat optreden. Intusschen verdient dit verhaal allezins gelezen te worden; er komen nuttige lessen in voor, en het is eene goede bijdrage tot de kennis der partijschappen van dien tijd in Engeland. De waarheid wordt er in toegelicht dat eigenbelang en eigenwaan vaak het bestaande goede voorbijzien om schaduwen na te jagen; en ramp en rouw over het vaderland brengen door het verwezenlijken van theorieën, die ten slotte geheel andere uitkomsten opleveren dan er van werden voorspeld. Dat eigenaardige van alle partijgangers, welke leuze zij ook aannemen, wordt hier in het licht geplaatst, zoodat het werk nuttige leering paart aan genoegelijke ontspanning. Wij mogen 't dus met vrijmoedigheid aanbevelen.

m.
m.v.

Rochemaure. Uit de papieren eener vrouw van aanzien. Door  J.S. van de Merwe.Te Amsterdam, bij J.C. van Kesteren. 1853. In gr. 8vo. 383 bl. f 3-75.

Daar dit verhaal zonder voorberigt is uitgegeven, weten wij alleen uit den titel dat het getrokken is uit de papieren eener vrouw van aanzien. Misschien wel uit de Mémoires van Mad. d'épinay, waarvan in den loop der geschiedenis een gedeelte wordt aangehaald. Het vangt aan op het kasteel Rochemaure in Provence, in het begin der Fransche omwenteling, en eindigt in 1814 of 1815, na de herstelling der bourbons, met de teruggaaf van dat kasteel aan de vroeger geëmigreerde familie de vaudemont.
De geschiedenis van het adellijk geslacht de vaudemont gedurende het belangrijkste tijdvak der hedendaagsche historie

{==659==} {>>pagina-aanduiding<<}
is de hoofdzaak van dit romantisch verhaal, en de inkleeding er van is niet zonder verdienste. Wij zouden echter de hoofdpersonen wat meer in aanraking hebben gewenscht, met de voornaamste geschiedkundige personaadjen van het tijdvak der handeling, die er, naar ons gevoelen, belangrijker rollen in hadden kunnen spelen, zonder de hoofd-acteurs in de schaduw te stellen. De plaats- en karakterbeschrijving, waar de auteur zich met zekere voorliefde op schijnt te hebben toegelegd, is, dunkt ons, nog in te algemeene trekken geschied, zoodat b.v. de beschrijvingen van Londen, Rome, Napels, de Vesuvius, Pompeji, Caprea, weinig méér dan het gewone en algemeen bekende bevatten. De karakters zijn nog niet met eene vaste hand geteekend, en soms te overdreven, soms te flaauw. Er had ook van de ongelukkige omstandigheden der verschillende personen nog meer partij kunnen getrokken worden, en de bijzondere voorvallen hadden ligtelijk tot eene meer belangrijke intrigue en verrassender ontknooping kunnen zijn aangewend. De Schrijver, naar het ons voorkomt nog jong maar van goeden aanleg voor het romantische vak, heeft zich misschien te getrouw aan de papieren gehouden, waaruit hij de bouwstoffen van zijn verhaal getrokken heeft. Hij verdient echter alle aanmoediging voor het geleverde, waarin veel voorkomt dat hem boven de alledaagsche romanschrijvers onderscheidt. Onze aanmerkingen strekken ook alleen om hem, ware het mogelijk, wenken te geven, die hem van nut kunnen zijn bij het zamenstellen van andere geschiedkundige romans; waartoe wij hem aanmoedigen, terwijl wij het verhaal Rochemaure aan alle liefhebbers en lezeressen van werken van smaak aanbevelen.

Lodewijk arundel, of de spoorweg des levens. Door den Schrijver van: ‘frank fairlegh.’ Uit het Engelsch vrij vertaald door  J.P. van Goethem.III Deelen. Te Amsterdam, bij de Gebr. Diederichs. 1852. In gr. 8vo. 902 bl. f 8-50.

Het leven is inderdaad eene reize met de snelheid van den spoortrein. Slechts weinigen leggen den weg tot de helft af en de minsten gaan verder; maar niet één reiziger, die niet de ongemakken, wisselvalligheden en gedwongen opofferingen

{==660==} {>>pagina-aanduiding<<}
leert kennen, aan zulk een togt verbonden, en niet allen ontkomen de gevaren, waaraan hij is blootgesteld. Intusschen veranderen de tooneelen van station tot station, en de Schrijver zal waarschijnlijk meer bepaald in dat opzigt den titel gekozen hebben, met een blik op de dikwerf veranderende toestanden van den held der geschiedenis.
Lodewijk arundel komt in het ouderlijke huis van buiten 's lands terug, bij zijne moeder die weduwe en zijne zuster rosa die vaderloos is geworden. Hij zoekt eene betrekking die hem in staat kan stellen om zijne moeder en zuster te verzorgen. Op de aanbeveling eens vriends wordt hij gouverneur bij een half idiotisch kind, ten huize van den Generaal grant. Hij leert daar anna, de dochter des Generaals, kennen. Anna is eene schoonheid van den eersten rang en daarenhoven een engel; geen wonder, dat hij liefde voor haar opvat, want in het hart van een gouverneur is dikwerf meer plaats voor de liefde, dan in dat van een Lord. De Generaal heeft twee neven: Lord bellefield en leicester; de eerste is een domme, trotsche erfzoon; de tweede een goedhartig jongeling. Lord bellefield is de door den Generaal begunstigde pretendent van anna; en leicester bemint eene andere zeer rijke dame, de vriendin van anna. Het gelukt lodewijk zijnen kweekeling, walter, eenigzins te ontwikkelen; hij redt anna het leven, wordt gewond, op het ziekbed geworpen, en spreekt ijlende zijne gevoelens over haar uit. Lodewijk heeft ook een vriend, frere genaamd, die op rosa verliefd raakt. Na eenige jaren verlaat hij den Generaal, om de vernederende behandeling van bellefield, en de hopeloosheid van zijne liefde voor anna. Hij begeeft zich naar Venetië, wijdt zich aan de schilderkunst, en wordt een der voortreffelijkste meesters van Italië. Daar is ook leicester, die gehuwd en gelukkig is, en met wien hij weder in aanraking komt.
Ook de Generaal komt te Venetië met anna, en evenzeer Lord bellefield en frère. De ontknooping nadert: Lord bellefield leeft voor het spel, wordt geruïneerd en door een ouden vijand doorschoten; lodewijk ontdekt in zijne papieren dat hij een neef van walter, en zelfs de regtmatige eigenaar is van de titels en goederen, welke deze geërfd heeft door vermeende kinderloosheid van lodewijks vader. Daarop volgt de echtverbindtenis tusschen den held en de heldin van den

{==661==} {>>pagina-aanduiding<<}
roman, die elkander vele jaren zonder hoop bemind hebben; en ook frère huwt met rosa.
De lezer maakt in dit uitvoerig en welgeschreven werk bovendien ook nog kennis met vele andere meer of minder gewigtige personen; bevallig, afschuwelijk, zonderling, zoo als het leven die oplevert.
De vertaling is vloeijend; druk, papier en correctie, maar bovenal de keurig uitgevoerde plaatjes en goed geteekende vignetten verdienen lof. Geheel het uiterlijke doet den Uitgeveren eer aan.
Er is wel eens geklaagd over het zeer breedvoerige van den Engelschen roman, en over eenige als het ware stereotype romanfeiten: volmaaktheid van personen, reddingen van het leven; edelmoedigheid, dapperheid, kracht, moed, vlugheid, zonder wedergade. Ook dit breede werk bevat zulke deugden, die, door de herhaling aan gebreken grenzen, in ruime mate, en Ref. had in eene vrije vertaling, deze romanbouwstoffen gaarne wat vrijer behandeld gezien.
De prijs is zeer matig.

David stuart van Dunleath. Een verhaal uit den tegenwoordigen tijd. Uit het Engelsch van  Carolina Norton.Met eene opdragt aan H.M. de Koningin der Nederlanden. II Deelen. Te Amsterdam, bij P.N. van Kampen. 1853. In gr. 8vo. 608 bl. f 6-:

Dit verhaal is bestemd om de gebreken, die den mensch ook bij goede neigingen aankleven, en den invloed dien zij op het lot van anderen kunnen hebben, in het licht te plaatsen, en de Schrijfster is niet ongelukkig geweest in de keus der karakters, en de behandeling der stof.
Sir john raymond, Generaal in Engelsche dienst, is gehuwd met eene weduwe, die uit haar eerste huwelijk eenen zoon, godfried, heeft, en bij welke hij eene dochter, leonore, heeft verwekt. Hij sterft in het gezigt der vaderlandsche kust op zijne terugreis uit de Koloniën, na zijnen secretaris david stuart tot voogd over zijne dochter te hebben benoemd.
David stuart is een jong, knap, bevallig mensch. Zijn vader is bezitter geweest van Dunleath, maar heeft zoo achteloos

{==662==} {>>pagina-aanduiding<<}
en verkwistend geleefd, dat Dunleath in eigendom is overgegaan aan zijnen niet over-eerlijken rentmeester christison. De jeugdige voogd gaat bij Lady raymond wonen en onderwijst leonore, of liever wordt met hare geheele opvoeding belast. De Lady, eene naar ziel en ligchaam zwakke vrouw, vindt dat het gemakkelijkst, en laat leonore vervolgens, ook als volwassen maagd, geheel vrij in den omgang met haren knappen voogd. - De gevolgen daarvan blijven niet uit. Leonore vat liefde voor david op, die wederkeerig haar genegen is. Hij hoopt en wenscht Dunleath eenmaal terug te koopen, maar speculeert om daar middelen toe te krijgen, met leonores vermogen, en verspeelt dat geheel.
Godfried, de zoon van raymond, een man van strenge begrippen van regtvaardigheid, en even streng van zeden, doet zijne moeder het onbetamelijke beseffen van de vertrouwelijkheid tusschen zijne zuster en david, dien hij heeft doorzien. Leonore wordt nu aan de opleiding eener jonge weduwe, margaretha, toevertrouwd, en gaat met deze naar Londen, waar Sir steven penrhyn haar leert kennen, en, ofschoon zij geen vermogen meer heeft, ten huwelijk vraagt. Zij wordt tot haar ongeluk de echtgenoote van dien ruwen, zedeloozen mensch, en david gaat naar Amerika.
Rondom deze personaadjen zijn een aantal bijpersonen gegroepeerd; onder anderen: Lord peebles, met Lady macfarren, de zuster van Sir steven, een gierig en hardvochtig wezen; emma, de echtgenoote van godfried, een eenvoudig, goed schepsel; tib christison, de dochter van den lateren eigenaar van Dunleath, die het tot Gravin peebles brengt; fordyce, een braaf geestelijke en vader van emma; de goede Hertog van Lanark en zijne coquette gemalin.
De uitkomst is: dat david met Miss margaretha huwt; Lord peebles met tib, en Sir steven met.....Doch wij mogen wel zeggen, dat eer dit alles gebeurt, david het vermogen van leonore herwonnen heeft, en aan haar terugbrengt, waarbij wederzijds vroegere wenschen weder levendig worden. leonore wil van Sir steven scheiden en david niets liever dan die scheiding bevorderen; maar zij wordt belet door de strenge beginselen van godfried. Eindelijk sterft leonore, en daarop volgen die veranderingen.
Het werk is met talent geschreven. De vertaling en correctie zijn goed, en over het algemeen is de uitvoering fraai.


{==663==} {>>pagina-aanduiding<<}

Owen tudor, of de profecy van  Glendower.Historische roman uit de eerste helft der vijftiende eeuw. Naar den Schrijver van: ‘aumerle’, ‘de Maagd van Orleans’ enz. Uit het Engelsch, door den Vertaler van: ‘olivier cromwell’. II Deelen. Met titels en vignetten in steendruk. Te Middelburg, bij J.C. en W. Altorffer. 1852. In gr. 8vo. 711 bl. f 6-90.

Heeft de geschiedenis van de eerste helft der vijftiende eeuw veel aantrekkelijks voor de romantiek - wanneer men den blik naar het Frankrijk van dien tijd heenwendt, vindt men zich als ware het belemmerd door den kwistigen overvloed van voorvallen en situatiën, die zich als van zelve aanbieden, om in het kleed der modelectuur te worden geschilderd. Een krankzinnig Koning, beurtelings de speelbal van elke der verschillende staats- en hofpartijen, met burgertwisten en oproeren; verraad en moord; kuiperijen binnen 's lands en daar buiten; het rijzen van den middelstand in kracht en invloed; woeling van edellieden en boeren, en wat niet al meer de grondstof geeft, waarin eene geoefende hand slechts heeft te grijpen, om er een rijk tafereel uit te vormen.
Niet ongelukkig is daarin de Schrijver van dezen roman geslaagd. Ofschoon de hoofdpersoon een Engelschman is, brengt hij nogtans zijne lezers meestal naar het felgeschokte Frankrijk, en terwijl hij het historische doorgaans goed heeft gebruikt, weet hij 't door verdichting te bezielen, en in alles den lezer te onderhouden en te boeijen. De personen, die hij ten tooneele voert, dragen allen tot de ontknooping bij, en staan steeds in het regte licht van tijd en plaats.
De vertaling is - tamelijk. ‘Eene taal begrijpen’, ‘goedgeluimdheid’ en dergelijke woorden of uitdrukkingen ontsieren op vele plaatsen het werk, en de correctie is ten aanzien van de interpunctie zóó slordig, dat het opgeven van ééne drukfout aan het einde bijna bespotting mag heeten. Ook de druk is niet zeer behagelijk.
Het werk had meer zorg verdiend, en de Vertaler, die zeker ook met het nazien der proeven is belast geweest - immers dat behoort zoo - had in dit opzigt den ‘rijkbegaafden, zoetvloeijenden dichter en meester van de taal, bij uitnemendheid’, die echter niet genoemd wordt, ten voorbeelde

{==664==} {>>pagina-aanduiding<<}
behooren te nemen. Deze heeft ‘glendowers profecy’ overgebragt in middeleeuwsch-Nederlandsch; dat dan ook met eene Gothische letter is afgedrukt. Wij doen hulde aan de bekwaamheid van...(t.k.?) in dit opzigt; maar zouden toch wel eens willen weten, om welke reden een oud-Engelsch dichtstukje hier moest worden overgebragt in oud-Nederduitsch, dat de monnik niet gebruikt kan hebben. De illusie wordt er niet door bevorderd, en - zullen al de lezers het verstaan? - wij twijfelen.




Truydeman en zijn wijf. Eene Westfriesche novelle. Door  J. Honig, Jz., jr.Te Amsterdam, bij J. van der Hey en Zoon. 1852. In gr. 8vo. 238 bl. Met titel en vignet in steendruk. f 2-25.

Onze lezers zullen de overlevering aangaande ‘truydeman en zijn wijf’, dat weldoend paar voor Hoorn, wel kennen uit plaatselijke berigten of uit hare behandeling in den Gids van 1843. Honig heeft haar ‘met het luchtige gewaad der novelle omhangen’ en is daarin, naar het ons voorkomt, vrij wel geslaagd. De verhaaltrant is onderhoudend; het kostuum van den tijd is over 't geheel goed bewaard, en de stijl, hoewel niet uitstekend, verdient ook geene bepaalde afkeuring.
Het boek bleef alleen door toevallige omstandigheden tot nu toe onvermeld; wij vinden het allezins waardig er de aandacht met korte woorden op te vestigen. Ons vaderland is niet rijk aan overleveringen - maar ook niet zoo arm of er valt hier en daar nog wel bouwstof voor de romantiek op te delven, en van hetgeen er nog is, wordt naar ons gevoelen te weinig partij getrokken. Wie zich daartoe verledigt verdient alzoo aanmoediging. Moge zij den Heer honig in ruime mate ten deel vallen!

Kinder-Courant. Met platen en vignetten. Deel I. Blad 27-52. Te 's Gravenhage, bij K. Fuhri. 1853. In folio; per Jaargang van 52 Nommers: f 3-90.

De wijze waarop deze voor kinderen alleraangenaamste onderneming wordt voortgezet verdient den hoogsten lof. De geheele inhoud: lectuur, opgaven van werkzaamheden, raadsels, gezelschapspelen - alles is even geschikt, even onderhoudend, even opscherpend. Alles ook is kinderlijk, en bijna niets is kinderachtig. De platen beantwoorden mede geheel aan het doel; alleen de afbeelding van den apollo van Belvedère als teekenvoorbeeld, schijnt ons minder gepast. Wat er om te kleuren, uit te knippen, of op te plakken gegeven wordt, houdt de kinderen nuttig en aangenaam bezig. Het verwondert ons geenszins, dat de Uitgever genoeg bijval vond om de onderneming zóó voort te zetten. Als deze courant op dezelfde voet blijft voortgaan, is er geen twijfel of zij zal zich ook onderscheiden door een altijd klimmend debiet.





{==665==} {>>pagina-aanduiding<<}

Boekbeschouwing.

Leerredenen van  J.H. Scholten,Hoogleeraar te Leyden. Te 's Hertogenbosch, bij Gebroeders Muller. 1853. In gr. 8vo. 249 bl. f 2-75.

Deze Ieerredenen zullen bij velen welkom zijn. Wie, dien de beoefening der Godgeleerde wetenschap ter harte gaat, heeft niet des Schrijvers ‘Leer der Hervormde Kerk’ gelezen, en zou er in beschaafde kringen wel iemand zijn, die nimmer daarover hoorde spreken? Er is hier te lande, in deze eeuw, welligt geen ander boek geschreven, dat zoo veel besproken en ook tegengesproken is; maar deszelfs voortreffelijkheid van inhoud en bewerking wordt, ook behoudens zeer betwiste punten, zelfs door de warmste tegenstanders niet ontkend. Men heeft gevraagd: wát predikt hij? Hoe verkondigt hij de waarheid, door hem gekend en beleden, aan den volke? En nu treedt de Hoogleeraar met een negental leerredenen op, alsof hij zeggen wilde: ‘hier ben ik!’ - Wij lezen en hij neemt ons dadelijk in, door het voorafgaande woord van vroomheid aan zijnen waardigen vader. Doch wij namen de pen niet op om eene lofrede te schrijven. Aan Godgeleerde tijdschriften de wetenschappelijke beoordeeling van deze leerredenen overlatende, zullen wij, naar den aard onzer roeping, eenvoudig een overzigt trachten te geven van hetgeen de bundel bevat.
De Schrijver doet in zijne toewijding gevoelen, dat deze leerredenen uitkomsten zijn van gestreng wetenschappelijk onderzoek, in den eenvoudigen volkstoon voorgedragen. Het negental begint, gelijk elke prediking beginnen moet, met eene beschouwing van Gods welbehagen in den mensch. Dat veelomvattend woord doet hem met nadruk spreken over de geboorte van jezus christus, als eene gebeurtenis die dat welbehagen Gods onderstelt, en verklaart, en voor de toekomst waarborgt. Deze rede is even zoo uitmuntend bewerkt als eenvoudig logisch ontworpen. Alleen merken wij aan, dat zij, met uitzondering van enkele uitdrukkingen, even goed bij elke andere gelegenheid als op het Kersfeest kon zijn uitge-
{==666==} {>>pagina-aanduiding<<}
sproken. De gemeente verlangt en heeft er regt op, dat haar, op hooge feestdagen, het feit dat gevierd wordt, aanschouwelijk worde voorgesteld. Die voorstelling wordt hier gemist, en als opzettelijke Kerspreek laat zij dus wel iets te wenschen over.
De tweede leerrede, naar aanleiding van lukas ii: 52a, handelt over de menschelijke ontwikkeling van jezus. De Spreker noemt de getuigenis van den Evangelist a�� vereerend voor jezus; en staaft dit met het onderzoek: waarin Zijne wijsheid bestond; hoe die verkregen werd, en uit welke bron zij vloeide. b. gewigtig voor het Christendom, voornamelijk voor de kennis aan christus, en voor de waardering van het Christendom als de godsdienst der wereld. c. heilzaam voor Christelijke ontwikkeling en leven; tot beschaming van hoogmoedigen, tot opwekking van tragen, tot bemoediging van eenvoudigen. Deze leerrede, hoe keurig behandeld, dringt evenwel dieper in de werking van het verstand, dan wel in de bewegingen des harten. - Met hetgeen daarin eene beschamende uitspraak voor hoogmoedigen genoemd wordt, zal gewis ieder instemmen; maar hij zal ook den wensch er bij koesteren, dat vrijzinnigen op hunne beurt niet ook door zelfwaan zich verleiden laten, om hen die gehecht zijn aan de leer hunner vaderen, dáárom als verstandelijk dood of zedelijk nietig te beschouwen.
Na eene heldere verklaring van des Heeren gesprek met nikodemus, joh. iii: 1-10, gaat de Hoogleeraar, in de derde leerrede, den aard na der wedergeboorte, haar kenmerk, hare waarde, en het middel waardoor zij tot stand moet komen. Naar zijne beschouwing is de wedergeboorte de hoogere zedelijke ontwikkeling van den mensch, boven zijne zinnelijke natuur. Anderen zoeken en vinden gewis iets nog hoogers in 't ‘van Bóven geboren worden’, en 't ontvangen van een blijvend levensbeginsel, door den Heiligen Geest; maar hoe dit zij: ieder zal ontvangen waar hij behoefte aan heeft, en waar hij toegankelijk voor is. De Geest van boven dringt zich niet op. De zinnelijke mensch moet, de geestelijke mensch kan geboren worden.
Bij de vierde leerrede erkent men op nieuw, hoe het zesde kruiswoord van den zegevierenden Middelaar voor veelzijdige beschouwingen vatbaar is. Blinde éénzijdigheid alleen zou

{==667==} {>>pagina-aanduiding<<}
eene éénig ware verklaring van dat woord kunnen aannemen. De opvatting van den Heer s., die andere opvattingen niet buitensluit, vindt eene krachtige aanbeveling in hare eenvoudigheid. Hij stelt het woord voor: als rijk in beteekenis; geregtvaardigd door de uitkomst; beslissend voor jezus Goddelijke grootheid, en heiligend voor aller hart en leven.
De vijfde leerrede heeft johannes xvi: 3-1 tot tekst, en stelt de Christelijke Kerk tegenover de wereld voor: als eene krachtige wekstem voor het ongeloof uit den slaap der zonde; eene luisterrijke regtvaardiging voor de zaak van christus; een vaste waarborg voor de waarheid.
Het woord des Heeren bij matth. xiii: 33 geeft stoffe in de zesde leerrede tot bespiegeling over het karakter, de bestemming en de zegepraal der Christelijke godsdienst. Het karakter onderscheidt zich daarin, dat het Christendom niet eene ceremoniëndienst, eene wet, of een leerstelsel is, maar een levensbeginsel. In bestemming is een Christendom afgezonderd van de maatschappij, even strijdig met de bedoeling van den Heer, als eene maatschappij, waarin het Christendom gemist wordt. De zegepraal van het Christendom ligt in het vermogen der waarheid, dat te sterk is om door het menschdom op den duur te worden wederstaan.
In de zevende leerrede, over 1 Cor. xiii: 13a, worden het geloof in God, de hope der onsterfelijkheid, en de liefde tot den broeder, voorgesteld, als uitmakende het wezen des Christendoms. Tot staving dier Paulinische uitspraak beroept zich de Prediker op hetgeen de Heer-zelf geleerd, in Zijn persoon getoond, met Zijnen Geest beloofd en door Zijnen dood bewerkt heeft. Om die hoofdzaak des Christendoms geheel te doen beseffen, wordt gewezen op het verkeerde van elke rigting des gemoeds, waarbij het geloof van de hoop, of de hoop van het geloof wordt afgescheiden; waarbij de liefde aan het geloof, of het geloof aan de liefde wordt opgeofferd; of waarbij de hoop wordt gekweekt ten nadeele van de liefde, of de liefde gekoesterd ten nadeele van de hoop. Deze leerrede getuigt van de merkwaardige scherpzinnigheid des geleerden Schrijvers.
De achtste leerrede betreft het geloof, naar aanleiding van matth. xvi: 13-17. Na den tekst van alle kanten beschouwd en doorschouwd te hebben, om te toonen op welken grond het geloof moet rusten, spoort de Prediker ons aan, om dien

{==668==} {>>pagina-aanduiding<<}
waren grond des geloofs goed van jezus te leeren kennen, dien wèl te waarderen, en eene eigen overtuiging er op te bouwen. Moge menigeen van hen, die enkel op gezag van anderen afgaan, de wenken die hier gegeven worden wel ter harte nemen! Wij zeggen met den Hoogleeraar: ‘Zulk een geloof toch is niet alleen verheven boven alle godgeleerde geschillen, maar ook onbereikbaar voor de pijlen des ongeloofs. Het kan niet ontkend worden, dat het Christendom ten allen tijde bestreden is en nóg bestreden wordt, door wie in geleerdheid ver boven de meesten onzer uitsteken. Wat zullen wij daartegenover doen? Redenering tegen redenering over stellen, om het dierbaar pand ons toevertrouwd te verdedigen? Maar als wij-zelven nu niet genoegzaam ingewijd zijn in de geheimen der godgeleerdheid, of, hoezeer uitmuntende in andere takken van menschelijke kennis, die bepaalde wetenschap missen, die tot eene volledige bestrijding des ongeloofs wordt gevorderd, wat dan, M.H.!? wat dan? - Veronderstelt er stond een natuurkenner op, die beweerde, dat de zon geen licht gaf; een geneesheer, die het gebruik van het brood tot voeding des ligchaams afkeurde; een regtsgeleerde, die van oordeel was, dat alle goederen gemeen zijn, wat zoudt gij daartegen zeggen? Zoudt gij ten antwoord geven: ik ben geen natuurkundige, geen arts, geen regtsgeleerde, en dus in hetgeen de zoodanigen verklaren lijdelijk berusten? Of zoudt gij integendeel, ook zonder op geleerdheid aanspraak te maken, hunne drogredenen afwijzen en tegen hen volhouden: de zon geeft warmte en licht, omdat ik het voel en zie; en, zonder u om hunne tegenspraak te bekommeren, voortgaan met brood te eten; en tegen hen, die het regt des eigendoms u betwisten, dat regt des noods met het zwaard in de hand te beschermen? Ziet, zoo is het ook met de Christelijke waarheid. Wien eens de Heer jezus leidsman werd op het pad der waarheid, wie in
Zijne gemeenschap God als Vader kent en gehoorzaamt, en bij het wisselen der aardsche dingen de hoop der zaligheid steeds bij zich-zelven in helderheid en kracht voelt toenemen; zegt mij, zal zulk een Christen, al is hij geen geleerde, zich laten misleiden door het ongeloof en diets maken, dat jezus geen Zaligmaker is? Kan de spijs, wier voedende kracht eens in het bloed, merg en beenderen is overgegaan, ons ontnomen worden? Kunnen de vogelen des hemels

{==669==} {>>pagina-aanduiding<<}
het zaad wegnemen, dat in eene vruchtbare aarde wortelen geschoten heeft? Ziedaar het voorregt des Christens, die zijne overtuiging niet heeft van vleesch en bloed, maar wien het de Hemelsche Vader zelf, trots alle menschelijke tegenspraak, geopenbaard heeft, dat jezus christus, de verlosser van zondaren is. Zulk een geloof is onomstootelijk. Zulke belijders verlangt de Heer. Op zulk een Petra heeft Hij Zijne Kerk gebouwd; eene kerk, die de poorten der hel niet kunnen overweldigen.’
In de negende leerrede, eindelijk, behandelt scholten het laatste verhoor van jezus voor pilatus. Uit het zwijgen van jezus op eene vraag tot welke de regter niet bevoegd was, neemt hij aanleiding om te spreken van de onbevoegdheid der Regeringen, om zich een regterlijk gezag over de godsdienstige belijdenis der onderdanen aan te matigen. Den lof in dat opzigt door hem toegezwaaid aan de regering welke bestond toen hij deze leerrede heeft voorgedragen, maar met welken de Koning en de meerderheid der natie niet hebben ingestemd, gaan wij zwijgend voorbij; maar wij willen niet verzwijgen, dat wij lijdensstoffen liever op eene andere dan op deze wijze hooren behandelen.
Men ziet uit deze beknopte opgave, dat de bundel eene verzameling van keurstoffen bevat. Wij voegen er bij, dat de Heer scholten onmiskenbaar eene buitengewone mate en kracht bezit van welsprekendheid. De stijl is ongemeen eenvoudig en duidelijk. Zijne verklaringen laten niets te vragen over, en hij maakt er doorgaans op meesterlijke wijze gebruik van. De gang zijner redenering is streng logisch en toch nergens dor of afgetrokken. Hij bezit de gave om de aandacht te boeijen en het verstand te overtuigen; moge 't hem evenzeer gelukken vele harten te winnen voor Dien, aan wiens eere hij geroepen is de rijkste en schoonste der wetenschappen dienstbaar te maken.




Het Evangelie van  Johannes,gebragt in huizen en harten. Een godsdienstig en wetenschappelijk dagboek voor beschaafde Christenen, nagelaten door  G.H. van Senden,in leven Theol. Doct., Ridder der Orde van den Nederl. Leeuw, Lid van vele binnen- en buitenl. geleerde Genootschappen en Predikant te Zwolle.

{==670==} {>>pagina-aanduiding<<}
Uitgegeven door g.h. van senden, Pred. te Leur. Aflev. 4-8. Te Zwolle, bij W.E.J. Tjeenk Willink. 1853. Bij inteekening f :-12½ per vel.

Met genoegen ontvingen wij deze vervolgen van van sendens verklaringen van johannes' Evangelie, en hervatten hare aankondiging, die echter, bij den rijkdom der zaken, maar vlugtig kan zijn.
Deze Afleveringen bevatten: de kranke, bij den vijver van Bethesda genezen. De voorstelling is hoogst eenvoudig en even duidelijk de ontwikkeling van jezus verdediging van het werk der liefde op den Sabbath verrigt. Des Schrijvers eschatologische opvatting van de uitdrukkingen des Heeren is door groote gemakkelijkheid gekenmerkt. Ongemeen helder is de beschouwing van jezus getuigenis aangaande zich-zelven. joh. v: 31-47. Bij het lezen werd ons leedgevoel vernieuwd, dat het Apologetisch werk, hetwelk wij onder het voortreffelijkste rekenen, dat uit de pen des begaafden mans gevloeid is, onvoltooid is gebleven. - De wonderdadige spijziging wordt praktikaal toegelicht, en wij vereenigen ons geheel met des Schrijvers opvatting van het doel, waarmede jezus over de woelende baren Zijne discipelen naderde, die in den stormachtigen nacht de Galilesche Zee overstaken.
Minder voldoet ons de voorstelling van jezus als het brood des levens; joh. v: 33-59. Naar ons gevoelen is hier te vlugtig over den diepen zin van het woord des Heeren henengegleden, en had er van de vergelijking tusschen het manna uit de woestijn en het brood des hemels dat de Heiland aanbood, beter partij kunnen getrokken worden, om het geestelijk voorgestelde Evangelie tegen het zinnelijk opgevat Mozaïsme te doen uitkomen. Met groot genoegen lazen wij de beschouwing der gevolgen van jezus rede te Kapernaum, en van het belangrijke onderzoek des Schrijvers bij deze gelegenheid, zullen wij een gedeelte laten volgen:
‘Tot die verschijnselen in de menschenwereld, welke inzonderheid belangstelling verdienen, behoort vooral de koelheid, die velen omtrent het Evangelie betoonen; het ongeloof, waarmede sommigen het verwerpen; de vijandschap ook, waarmede enkelen het bestrijden. Een ieder, die niet bij het uitwendige staan blijft, maar tot het inwendige doordringt, en

{==671==} {>>pagina-aanduiding<<}
de oorzaken wil leeren kennen van hetgeen bestaat en gebeurt, vraagt, natuurlijk, naar de reden hiervan; en deze moeten liggen òf in de Christelijke Godsdienst zelve, òf in de menschen - òf wel in beide. Indien zij in de eerstgenoemde te zoeken waren, dan zoude het Evangelie verbeterd en volmaakt moeten worden. De aangelegenste zorg ware het dan, zoodra mogelijk het gebrekkige en onvolkomene uit het Christendom te verwijderen, het goede en volmaakte te bewaren, en dit aan te vullen en te vermeerderen met nieuwe godsdienstige bestanddeelen. Aldus zoude men eindelijk iets, dat in alle opzigte volkomen was, verkrijgen, en de beste godsdienst deelachtig worden. Indien daarentegen de schuld niet bij de godsdienst gelegen, maar bij de menschen te zoeken ware, dan zoude men er van moeten afzien het Evangelie te veranderen en te schikken naar de menschen; men zoude integendeel moeten beginnen met de menschen te schikken en te veranderen naar het Evangelie. Ten dien einde hadde men dan de hinderpalen bij den mensch na te gaan: onderzoeken moest men of zij gelegen zijn in 's menschen voorstellingen, zijne gevoelens, zijnen wil; of zij uit deze eigenaardig voortvloeiden, dan of onder den invloed van den tijd en de omstandigheden deze ongunstige gesteldheid ware verwekt. Indien echter het derde geval bestond, dat namelijk de oorzaak van de onverschilligheid en het ongeloof zoowel bij de Godsdienst als den mensch zelven moest gezocht worden, dan zou eene wederzijdsche toenadering het middel tot vereeniging zijn. Terwijl men het bijbelblad zuiverde, zoude men ook den menschelijken geest moeten zuiveren van misvatting; terwijl men de wet der Heilige Schrift volmaakte, zou men ook het hart moeten volmaken. Aldus wierd dan hier door overeenstemming de vrede niet slechts, maar ook de volkomenheid verkregen.’ - Wij gelooven echter, dat geen schuld hoegenaamd in het Woord Gods kan liggen, en dat, al ware dit anders, de mensch toch geene
bevoegdheid kan hebben om den Bijbel te zuiveren van hetgeen tot misvatting aanleiding zou kunnen geven. De overeenstemming daardoor te verkrijgen, zou veeleer verwarring dan volmaking mogen heeten.
Aan de voorstelling van den Heer op het Loofhuttenfeest wordt eene afdeeling gewijd. Zijn heengaan derwaarts wordt doorvlochten met leerrijke wenken hoe men den Bijbel kunne

{==672==} {>>pagina-aanduiding<<}
lezen met vrucht. Daarop volgt de tempelrede. Wij doen hulde aan het heldere inzigt des Schrijvers; maar als hij het gezegde des Heeren: ‘Mijne leer is niet de mijne, maar desgenen die mij gezonden heeft’, verklaart als eene getuigenis, die ons Hem doet kennen als den kweekeling Gods, door den Allerhoogsten zoodanig verlicht en bestuurd, dat Hij al Zijne voorstellingen en ontwerpen in het godsdienstige, van den hemel mogt afleiden, en dat bij de beschouwing der Natuur, bij het lezen der gewijde Schrift, bij al wat Hij dacht en gevoelde, de genade Gods met haar licht en leiding over Hém was, zoo als over geen anderen, dan kunnen wij ons met die wijze van beschouwen niet wel vereenigen. Aldus toch staat de Heer niet ver boven mozes, in wien de Godsbewustheid zoo levendig en krachtig was opgewekt, dat hij zijne wetten, als onmiddellijk van God-zelven gegeven, voordragen en zeggen kon: het is niet mijne wet, maar die van jehova.
Eene der aangenaamste beschouwingen is die over 's Heeren woord op den laatsten dag van het loofhuttenfeest, en de verklaring van 't Joodsche gebruik op dien dag werpt daarover een verrassend licht.
Het verhaal, hoe jezus, in het regtsgeding van de overspelige vrouw met sluwheid betrokken, den valstrik voor Hem gespannen ontwijkt, is eene schoone bijdrage tot de waardering van 's Heeren wijsheid en menschenkennis, en wij stemmen volmondig toe, dat, indien er ook al grond ware geweest om aan deze gebeurtenis de plaats niet toe te kennen, welke zij in het Evangelie van johannes beslaat, echter een bedrijf zoo vol van kenmerkend leven, zich uit de geschiedenis des Heilands niet laat wegnemen.
Van senden gevoelde zich steeds regt op zijne plaats, zoodra zijn oog rustte op schoone natuurtooneelen, maar vooral op de bergen en valleijen van 't Heilige Land. Terwijl hij den Heer beschouwt, onder de tempelgallerijen getuigende: ‘ik ben het licht der wereld’, wendt hij zijn blik naar den prachtigen Olijfberg, die zich oostelijk boven Jeruzalems tempeltinne verheft, en ziet daar het levenwekkend, koesterend licht der zon, zoo als het over de bergkruin opgaat en de daken des tempels beschijnt. ‘Het is’ - zegt hij - ‘alsof de majesteit der zon zich daar zetelt op jehova's heiligdom, alsof zij de daarhenen opgeklommenen tot getuigen wil maken

{==673==} {>>pagina-aanduiding<<}
van het vermogen, hetwelk zij door koesterenden en vruchtbaarmakenden invloed op die berg-afhellingen en dalen, op die kruinen en valleijen uitoefent. Treffender kan er bijna niet gedacht worden, dan een bergachtig land, waarop eensklaps de zon hare stralen werpt, hetzij die eerst teruggehouden waren door nevelen, hetzij door hooge kruinen! En van dat heerlijk oogenblik maakt jezus gebruik. Te midden van den diepen indruk van dat gezigt verkondigt hij: Ik ben het licht der wereld!’
Wij bevelen ook de wenken des Schrijvers ten aanzien van waarheid en vrijheid, waarheidszin en vrijheidsgevoel, in de bijzondere aandacht der lezers aan.
De inhoud dezer Afleveringen doet ons weder met nieuw verlangen de volgenden te gemoet zien. Het werk, aldus voortgezet, wordt meer en meer een huisboek, welks lezing algemeen verdient te worden aanbevolen.





Handboek der Bijbelsche en Kerkelijke Geschiedenis.

Handboek voor Evangelisch onderwijs.

Beide door w.c. van der zwaag, Predikant te Dronrijp. Te Groningen, bij F. Folkers. In kl. 8vo. Het eene 255, het andere 297 bladz. Prijs van ieder: f 1-50.

Onder de meest verblijdende teekenen des tijds op het gebied des godsdienstigen levens mag wel gerekend worden, dat het godsdienstig onderwijs niet alleen op veel uitgebreider schaal, maar ook veel oordeelkundiger en doelmatiger dan vroeger wordt gegeven. Heeft men aan de eene zijde opgemerkt, dat de Gemeente groote behoefte heeft aan heldere Evangelische begrippen, zoo tegenover de bekrompene, uitsluitende en uit de hoogte veroordeelende stelselzucht in den boezem der Gemeente-zelve; er is aan den anderen kant eene klaarder voorstelling ontwaakt van den inhoud, het doel, de inrigting van het Christelijk onderwijs. Vandaar dat de zoogenoemde katechiseerboekjes zoo onophoudelijk vermeerderen, en dat naar onze overtuiging nog meer zullen en moeten doen. Zijn er dan geene goede in overvloed? Voorzeker, maar naarmate de predikanten, door akademische leiding gevormd, door

{==674==} {>>pagina-aanduiding<<}
eigen nadenken en ondervinding geoefend worden, erlangt ieder meer behoefte aan het betreden van zijn eigen weg en gevoelt zich altijd min of meer belemmerd, wanneer hij dien van anderen, hoe voortreffelijk ook, volgt. Ref. heeft dit zelf reeds sedert lang ondervonden en zal waarschijnlijk, na het beproeven nu van deze dan van die handleiding, óók moeten eindigen met voor eigen gebruik een eigen opstel te vervaardigen. Dat geschiedt niet omdat men zich met de rigting, de denkbeelden en de uitdrukkingen van anderen niet in allen deele kan vereenigen, maar omdat men hoe langer zoo meer gevoelt, dat het katechiseren naar eens anderen leerboekje weinig verschilt van het uitwerken eener leerrede naar eene schets, die men van een ander heeft opgedaan.
Wij moesten beginnen met dit te zeggen, opdat al aanstonds de bedenking wierde beantwoord die waarschijnlijk op veler lippen zal leggen, wanneer wij hier niet alleen de aan het hoofd dezes vermelde Handboeken aankondigen, maar ook een volledig stel van vraagboekjes’, dat er bij behoort, en bestaat in een beknopt en een uitvoeriger zoo over de Bijbelsche en Kerkelijke geschiedenissen als over de Christelijke waarheid, benevens onbeantwoorde vragen over beide, die men met behulp van de Handboeken zelf beantwoorden kan.
Eene beoordeeling van deze leerboeken en boekjes uit een katechetisch oogpunt zou in dit Tijdschrift minder op hare plaats staan. In het algemeen echter zij gezegd, dat zij tot lof en aanprijzing zou leiden: daar zoowel de vragen en de antwoorden in de kleine boekjes goed geformuleerd, goed geordend en voor het onderwijs zelf eene even gepaste voorbereiding zijn, als de Handboeken eene doelmatige aanvulling, die het juiste midden houdt tusschen te groote beknoptheid en te breede uitvoerigheid. Hier ter plaatse moeten wij ons vergenoegen met een paar algemeene opmerkingen over de twee geschriften, waarin de Bijbelsche en Kerkelijke geschiedenis (het kort overzigt van de laatste is ook afzonderlijk gedrukt en uitgegeven onder den titel: Schets der Kerkelijke geschiedenis, prijs 60 cents) en de Evangelie-waarheid beknoptelijk worden ontvouwd.
De historie wordt natuurlijk verdeeld in drie afdeelingen, die van het O.V. - van het N.V. - van de Christelijke Kerk. Omtrent de eerste merken wij aan, dat de verdeeling

{==675==} {>>pagina-aanduiding<<}
in: van adam tot abraham - tot mozes - tot david - tot de Babylonische ballingschap - tot jezus' geboorte, op zichzelve niet berispelijk is; maar dat, door het benoemen naar die personen, toch eigenlijk nog het onderscheidend karaker dier verschillende tijdvakken niet wordt opgegeven. Daarom zouden wij, hoe algemeen ook de door van der zwaag gevolgde verdeeling gebruikt wordt, liever eene andere voorslaan, waarbij evenwel de Babylonische ballingschap als hoofdtijdmerk wegvalt. Namelijk: I. Algemeene geschiedenis: van adam tot abraham. II. Familie-geschiedenis: van abraham tot jozef. III. Volk-geschiedenis: van mozes tot christus. Men zou zelfs deze verdeeling nog verder kunnen toepassen en noemen: IV. Persoon-geschiedenis: jezus christus, en V. Gemeente-geschiedenis: het Apostolisch tijdvak en de Kerkelijke Geschiedenis. Dit geeft aanstonds iets dat gemakkelijk is te onthouden, en stelt de redenen der aldus gemaakte splitsing vast. Men kan dan weder afdeelen in tijdvakken aan de verschillende regeringsvormen ontleend. Wij gelooven dat onze verdeeling althans nadenken verdient, doch laten hare opgave in geenen deele gelden als aanmerking op den arbeid van van der zwaag.
Deze heeft - en dit verdient goedkeurende vermelding - zich in het geschiedkundige niet enkel bepaald bij hetgeen daaronder doorgaans wordt verstaan, maar ook vele bijzonderheden opgemerkt en in het licht gesteld, die òf dienen tot de meer naauwkeurige kennis van zeden en gewoonten, enz., òf - gelijk de aanmerkingen over offers en andere godsdienstplegtigheden bij de Israëliten - tot de Staats-inrigting behooren; maar dit met elkander gemeen hebben, dat zij veel helpen om den Bijbel te doen verstaan, en de behandeling van zijne geschiedenissen te doen strekken tot voorbereiding voor het onderwijs in de Evangelie-waarheid.
Ook verdient het wel met lof vermeld te worden, dat in dit Handboek over de gewijde geschiedenis aan de Kerkelijke de waardige plaats wordt aangewezen, waarop zij aanspraak heeft. Vroeger werd zij in het onderwijs van de gemeente, zoo goed als geheel verwaarloosd. Enkele zeer ontwikkelde leerlingen mogten er in de katechisatie iets van vernemen; - dat iets bepaalde zich hoofdzakelijk tot de geschiedenis der Hervorming, welke, als het belangrijkste gedeelte, hier ook

{==676==} {>>pagina-aanduiding<<}
wel de grootste plaats inneemt; maar toch niet het eenige is, wat in de behandeling van het historische gedeelte der katechese wordt voorgedragen. Wij kunnen niet genoeg aandringen op het belang van de Kerkelijke geschiedenis in het onderwijs van onze Protestantsche geloofsleerlingen, en wenschen van harte, dat de arbeid van van der zwaag, die haar niet afzonderlijk neemt, maar bij de Bijbel-geschiedenis voegt, daartoe onder den zegen van den Heer der Gemeente iets helpe toebrengen.
Van het Handboek voor Evangelisch onderwijs zeggen wij alleen, dat het beknopt, duidelijk en praktisch is. Ook hier vindt men nog al het een en ander, hetwelk niet in alle soortgelijke Handboeken wordt aangetroffen, waaronder wij - het laatst gelezene ligt ons 't meest versch in het geheugen - alleen noemen hetgeen gezegd wordt over formulieren en over kerkbestuur.
Eindelijk zij nog gezegd, dat de stijl over het geheel gepast is; dat wil zeggen: duidelijk, en beschaafd. De voordragt is er op ingerigt om het beantwoorden der zoogenoemde ‘blinde’ vragen noch te moeijelijk, noch te gemakkelijk te maken. In één woord: wij houden het daarvoor, dat het stel van deze onderwijsboekjes te zamen een geheel vormt, hetwelk met volle ruimte kan worden aangeprezen.

v.o.

Uren, toegewijd aan de hoogste belangen des levens; voor jeugdige Christenen. Naar het Hoogduitsch. Tweede druk. Te Leeuwarden, bij G.T.N. Suringar. 1852. In post 8vo. 237 bl. f 1-60.

Het gebeurt niet dikwijls dat een stichtelijk boek, uit het Hoogduitsch vertaald, na zeven-en-twintig jaren op nieuw wordt gedrukt; maar, inderdaad, al zijn er in dat tijdverloop andere ‘geschenken voor jeugdige Christenen’, in menigte vertaald, omgewerkt of oorspronkelijk uitgegeven, dit geschrift blijft voortdurend aanprijzing waardig, en het gedicht van warnsinck draagt daartoe bij, voor allen die met ons het talent van dezen godsdienstigen Dichter hoogschatten.
De onderwerpen, die hier in achttien vertoogen behandeld

{==677==} {>>pagina-aanduiding<<}
worden, zijn belangrijk, en al wordt er geen nieuws over gezegd, wat er over gezegd wordt verdient altijd herinnering. Wij zouden echter wel gewenscht hebben, dat eene bevoegde hand het werkje hadde verbeterd waar het verbetering noodig heeft. Dan zouden enkele dogmatische voorstellingen ongetwijfeld zijn gewijzigd; men zou er dan, b.v., niet meer lezen (bladz. 41): dat jezus wegens Zijn naderend lijden ‘van de voltooijing (Zijns werks) moest afzien en haar aan de zwakke handen zijner leerlingen toevertrouwen’ - zulke onjuiste denkbeelden en uitdrukkingen zijn er meer. Van het Avondmaal wordt herhaaldelijk - van den Doop wordt geen woord gesproken.
Maar het boekje is nu eenmaal letterlijk herdrukt, en wij wenschen daarom van ganscher harte, dat het, zoo als het is, nut blijve stichten. Voor een lateren herdruk maken wij den Uitgever op de behoefte van herziening aandachtig.

De dood in het licht der Openbaring. Overdenkingen bij sterfgevallen, ten gebruike bij de openbare of huiselijke godsdienstoefeningen. Door  J.C.F. Wild,Predikant te Schönberg. Naar het Hoogduitsch vrij vertaald. Te Haarlem, bij J.J. van Brederode. 1852. In gr. 8vo. IV en 236 bl. f 2-25.

Den dood in het licht der Openbaring te plaatsen is een nuttig werk. De Duitsche Prediker heeft eenige leerredenen, daartoe bestemd, tot eenen bundel verzameld om ter voorlezing te kunnen dienen. Eerst schetst hij in algemeene trekken het wezen des doods; vervolgens stelt hij christus voor als overwinnaar des doods, en daarna handelt hij over den vroegtijdigen, den laten, den langzamen, den plotselingen, den rampzaligen en den zaligen dood.
Wat de Vertaler bedoelt met het gebruik maken van deze leerredenen bij de openbare godsdienstoefening begrijpen wij niet; maar wel gelooven wij, dat zij met vrucht in den huiselijken kring kunnen en zullen gelezen worden. Zij zijn eenvoudig, hartelijk en in een gemoedelijken toon. Tot eene proeve strekke het volgende:
‘Maar gij, o mensch! wat hebt gij gedaan? Gij hebt Gode gehoorzaamheid geweigerd en ontzegd; gij hebt den band losgereten, die u aan Hem verbond; gij hebt de koningskroon,

{==678==} {>>pagina-aanduiding<<}
dien Hij u op den schedel plaatste, in het stof geworpen en vertreden; gij hebt den adelbrief van uwe verhevene afkomst verscheurd, en met roekelooze hand het merkteeken van uwe grootheid uitgewischt. En toch wil God Zijne liefde u niet onthouden! Ook nu, nadat gij tot de dienst des verderfs zijt vervallen; nadat uw handel en wandel ijdelheid zijn geworden, heeft Hij u nog lief. Waar zullen wij beginnen of eindigen, met de opsomming van de bewijzen dier liefde Gods? Zullen wij ons herinneren, hoe Hij jaarlijks de Natuur verjongt, en haar ten onzen dienste en nutte tooit en vruchtbaar maakt? Hoe Hij in de heldere zonnestralen het aardrijk vriendelijk toelonkt? Hoe maan en sterren den duisteren nacht verhelderen? Hoe zeeën en meren het land bespoelen, rivier en beek het doorsnijden? Hoe in de barste woestenijen zelfs verkwikkende bronnen ontspringen, en berg en dal, en beemd en veld door Hem worden vruchtbaar gemaakt? Zal ik u ontvouwen, welke genaderijke bestellingen Hij heeft gemaakt, om het menschdom van zijnen val weêr op te rigten? Hoe nederbuigend Hij zich aan het volk van Israël geopenbaard; hoe wonderbaar hij het geleid, welk eene onuitsprekelijke liefde Hij aan sommige vromen onder hen betoond heeft? Maar wat zegt dit een en ander tegen het alles overklimmendst blijk van Zijne ontferming, dat Hij Zijnen Eeniggeboren Zoon niet gespaard, maar Hem overgegeven heeft? dat Hij dien eenigen Zijns welbehagens van Zijn vaderhart gerukt en in den dood gegeven heeft, opdat door Zijnen dood de dood zou te niet gedaan worden?’




Herinneringen uit mijn leven, door  Charlotte Elisabeth,Schrijfster van: ‘De Leeuw van Juda.’ Uit het Engelsch vertaald door  Elisabeth Johanna Hasebroek.Te Amsterdam, bij Gebroeders Kraay. 1853. In gr. 8vo. 408 bl. f 3-90.

Over zich-zelven te schrijven, met het doel om door anderen gelezen en beoordeeld te worden, is moeijelijk; want men zegt niet gaarne alles zonder eenige terughouding: hoe veel zoowel loffelijks als berispelijks gaat er niet om in het binnenste van den mensch, dat aldaar bewaard en verborgen dient te blijven. Er is meer: men staat ook bloot voor een-
{==679==} {>>pagina-aanduiding<<}
zijdigheid. Drijft men den ootmoed te ver, dan plaatst men zijne persoonlijkheid te veel in de schaduw; wordt men door eigenliefde gedreven, dan vleit men de beeldtenis, en, als dan toevallige omstandigheden de bedrijven gunstig doen afloopen, dan misleidt men zich-zelven en anderen, door aan beginselen te doen gelooven, die ons oorspronkelijk vreemd waren. Menigeen heeft daden verrigt, die hem bij de uitkomst met lof en roem bekroonden, maar op wier waarde veel zou zijn af te dingen, als de bedrijver eerlijk en openhartig de beginselen opgaf, van welke hij is uitgegaan. Er zijn bovendien ook nog blinde klippen waarop zulke zelfbeschouwingen, even als de dagboeken van goede werken schipbreuk kunnen lijden. Wij althans zouden den schrijvers wel eens willen vragen: of zij niet soms hunnen dag er naar regelen, om des avonds een goed en bruikbaar artikel meer voor hun dagboek te hebben? Maar aan alle die rotsen en klippen is de vrome charlotte elisabeth gelukkig ontkomen; zij toont zich geheel doordrongen van waarheidzin; zij toont een geweten te hebben, dat dien naam verdient.
Haar leven was zoo bedrijvig en rijk aan invloed geweest, dat het niet anders ware te verwachten, dan dat er na haren dood vele pennen zouden gescherpt worden, om hare geschiedenis en inwendig leven te beschrijven. Dit wilde zij verhoeden. Niet dat zij iets vijandigs te vreezen had; niemand haatte haar, en die van haar in godsdienstige rigting verschilden, eerbiedigden hare overtuiging. Zij wilde veeleer eene vergoding ontwijken, en daarom stelde zij-zelve hare in- en uitwendige levensërvaringen te boek.
De Schrijfster heeft hare zelfbeschouwingen tot in 1840 voortgezet. Zes jaren daarna is zij in vrede ontslapen. Haar nagebleven tweede echtgenoot heeft ze met hare laatste levensjaren aangevuld, en aldus aan het publiek geschonken, en het boek is door Mejufvrouw hasebroek vertaald, om ons met de Schrijfster van: ‘de Leeuw van Juda’ nader en inniger bekend te maken.
Ofschoon wij niet ontkennen durven, dat meer beknoptheid den indruk der lezing zou versterkt hebben, is het echter ook waar, dat het werk een rijkdom van opmerkingen ten toon spreidt, die eerbied en bewondering voor de buitengewoon begaafde vrouw inboezemen. Zij vond er de stof toe op haren

{==680==} {>>pagina-aanduiding<<}
levensweg, die niet met bloemen was bestrooid. Daar werd zij van zelve door gedrongen, om blikken in, rondom, en ook boven zich te werpen, en wat zij eens aanschouwde bewaarde zij goed. Vele beproevingen heeft zij doorgestaan. Haar eerste huwelijk was vol teleurstelling en verborgen leed. De kieschheid echter heeft haar over den man, die verdriet en kwelling over haar hoofd uitstortte, het zwijgen doen bewaren.
Het is niet doenlijk en bovendien ook onnoodig den inhoud van het werk op te geven. Alleen merken wij aan, dat moeders en wie zich bepaald met opvoeding bezig houden, de Schrijfster met vrucht zullen raadplegen, als zij over hare jeugd, opvoeding en ontwikkeling in het breede uitweidt.
Hare godsdienstige rigting was geloovig Protestantsch. Daarom bejammerde zij de Parlementsbesluiten, die voor de Ultramontaansche Hiërarchie eene breede deur openden. Van achteren is het gebleken, dat zij goed heeft gezien en zeer grondig heeft geoordeeld. Hare blikken op Ierland, en de oorzaken die zij aangeeft van de ellende, waaronder het arme volk aldaar, dat zij innig lief had, gebukt gaat, zijn juist en waar. Haar strijd tegen het Puseyïsme, als bedekt Papismus, is open en edel; hare liefde voor Israël is warm.
Wij zouden bij dit alles nog velerlei meer kunnen zeggen; bij voorbeeld, over hare zorg voor kinderen, en bovenal voor haren stomdoven kweekeling. Zoo verre wij weten, en ook uit dit geschrift kunnen opmaken, heeft zij nooit het zoet van moederweelde gesmaakt, maar zij heeft dit gemis vergoed, door alle hulpbehoevenden tot kinderen aan te nemen en aan dezen hare moederlijke zorgen toe te wijden.
Wij raden onzen lezers aan met dit menschkundig werk, door Mejufvrouw hasebroek zoo keurig vertaald, spoedig kennis te maken. Moge men hier en daar, vooral wanneer zij tegen de dolingen van het Papisme uitvaart, reden vinden om uit te roepen: ‘dat is te sterk!’ men bedenke, dat de Schrijfster een hooger leven dan anderen bezat, en dat hare uitingen van hoogere en buitengewone inzigten de natuurlijke uitvloeiselen waren. Ook zal niemand van haar zeggen, dat zij geene schaduwzijde had, en zij heeft zich willen geven zoo als zij werkelijk geweest is. Moge zij door haar geschrift liefde voor waarheid en deugd opwekken, en aldus ook na haren dood nog zegen stichten.





{==681==} {>>pagina-aanduiding<<}

Het huwelijk van  Willemvan Oranje met anna van Saxen, historisch-kritisch onderzocht door  R.C. Bakhuizen van den Brink.Te Amsterdam, bij Johannes Muller. 1853. In gr. 8vo. VIII en 168 bl. f 2-:

De Heer b. van den brink behandelt in dit werk een niet onbelangrijk punt van de Vaderlandsche Geschiedenis, tot het huiselijk leven van willem van Oranje behoorende. Opmerkelijk is het, dat wij van de gemalinnen des Prinsen zoo weinig beschreven vinden. Van de eerste anna van Buren in het voorbijgaan een woord; van de derde charlotte van Bourbon, dat blijk van teedere bekommering bij den intogt binnen Utrecht in 1577, en die bewijzen van hartelijke gehechtheid en liefdezorg voor haren door jauregui gewonden echtgenoot, ten koste van haar leven; terwijl de laatste louise de Coligny, die hem slechts vijftien maanden mogt bezitten, eerst in de volgende jaren bij gelegenheid der Arminiaansche geschillen voorkomt. Moet deze geringe bekendheid, zoo verschillende van hetgeen met andere gemalinnen van onze Stadhouders (frederik hendrik, willem IV, en willem V) het geval is, worden toegeschreven aan het beslissende overwigt van den man, die allen welke met hem in aanraking kwamen overschaduwde; aan de tijdsomstandigheden, waarin wat in gewone dagen de aandacht zou trekken, verzwolgen werd in den stroom van de elkander verdringende treffende gebeurtenissen; of in den aard en aanleg dergenen, die zich bepaalden tot hetgeen binnen hunnen kring en bevoegdheid lag? - Denkelijk aan alle deze redenen te zamen.
Eene treurige uitzondering maakt de tweede vrouw van oranje, anna van Saxen, de als overspeelster verstootene en met schande ten grave gedaalde. Daar zij van de Evangelisch-Luthersche belijdenis en eene dochter van maurits van Saxen was, die als verdediger van het Protestantsche Duitschland, toen het onder de magt van karel V bukte, opgetreden, den Keizer tot het verdrag van Passau gedwongen had, is het niet te verwonderen, dat Spaanschgezinde Schrijvers in dit huwelijk de reden gezocht hebben van willems verzet tegen filips en overgang tot de nieuwe leer, en de waarde zijner overtuiging en handelingen verdacht hebben gemaakt, door

{==682==} {>>pagina-aanduiding<<}
die toe te schrijven aan den invloed eener vrouw door haar ergerlijk gedrag berucht geworden. - Er was meer. De Prins zou, naar men voorgaf, den Koning, bij het verzoek om de goedkeuring van zijn huwelijk, voor het Katholicisme zijner vrouw ingestaan, en, in strijd daarmede, bij annaas voogden zich verbonden hebben, haar vrije belijdenis en uitoefening van hare godsdienst te verleenen.
Tegen deze beschuldiging van dubbele ontrouw en veinzerij door den Heer van der horst in zijn geschrift, nu twee jaren geleden uitgegeven, den Prins ten laste gelegd, neemt de Heer b. van den brink de pen op, en wijst met naauwkeurigheid en bekwaamheid aan: dat in de verklaringen, waarop oranjes beschuldigers zich beroepen, niet te vinden is, wat zij gezegd hebben. Vooraf toont hij het ongegronde dier vroegere opvattingen, welke het huwelijk van willem I met anna van Saxen in een onafscheidelijk verband brengen met den opstand der Nederlanden en zijnen afval van Rome; verdedigt 's Prinsen eerste hnwelijk als gelukkig, en geeft de oorzaak op van zijn mislukt aanzoek om de hand van de oudste dochter der Hertogin van Lotharingen. Hierop wordt het nieuwe huwelijksplan medegedeeld. Van den brink keert de beschuldiging af, als had het verlangen om den staat zijner finantiën te verbeteren den Prins tot de verbindtenis met het Saxische Huis gedreven; op grond dat niet hij, een der rijkste edellieden des Lands, maar zijne vrouw den besten koop sloot. Wij kunnen den Schrijver in zijne belangrijke ontwikkeling der verschillende bijzonderheden van het primitieve aanzoek tot de eindelijke voltrekking des huwelijks niet volgen. Genoeg dat hij met kracht van redenen doet uitkomen, dat oranje zich tot niet méér of anders verbond, dan, bij annaas betrekkingen: om haar vriendelijk te behandelen wat hare belijdenis betrof, en geen geweld aan te zullen doen om die te verzaken; en bij den Koning: dat zijne vrouw Katholijk leven zou. - Wat dit laatste, naar de gewoonte en het spraakgebruik van die dagen, beteekende, wordt hier opgehelderd.
Doch als het grootste bezwaar tegen 's Prinsen karakter wordt aangevoerd eene schriftelijke verklaring, die hij den Keurvorst august van Saxen, annaas oom, zou ter hand gesteld hebben, hoofdzakelijk inhoudende: dat zijne gade volkomene vrijheid in de uitoefening harer godsdienst genieten, en

{==683==} {>>pagina-aanduiding<<}
gelegenheid hebben zou, om, ter plaatse waar dat zonder stoornis of gevaar kon geschieden, het avondmaal onder twee gedaanten te ontvangen; alsmede, dat hij, zoo veel in zijn vermogen was, zorg dragen en er op aandringen zou, dat de kinderen uit het huwelijk verwekt getrouwelijk in de godsdienst der Augsburgsche Belijdenis, door hem de ware Christelijke genoemd, onderwezen zouden worden - alles volgens belofte, onder verpanding van zijn vorstelijk woord, gedurende zijn oponthoud in Duitschland, aan den Keurvorst gedaan. Tot wederlegging van die bezwaren toont van den brink, dat de woorden, waaruit men tot de gegevene belofte besluit, dit niet te kennen geven, maar naar den vorm van dergelijke acten, alleen zien op hetgeen in het stuk-zelf moest verzekerd worden, en dat in der Keurvorsten begeleidenden brief, van geene mondelinge belofte des Prinsen gesproken wordt. Hij wijst op het verschil der verklaring uit het Nassausch Archief, met een afschrift of minute van dezelfde verklaring die in het Saxisch Archief moet bestaan hebben en aan den Prins ter onderteekening zou voorgelegd worden; waarin, op bevel van den Keurvorst, de woorden welke de opvoeding der kinderen betroffen zouden zijn doorgehaald. Hij hecht op het woord ook (das die Kinder auch in der waren Religion der Augsburgischen Confession treulich möchten unterwiesen werden) hetwelk niet belette, dat zij Katholijk zouden gedoopt worden. Na gezegd te hebben waarom de Keurvorst, ofschoon hij het huwelijk liet voortgaan, zulk eene schriftelijke verklaring verlangde - niet zoozeer voor zich-zelven, maar om zich tegen de verwijten van Protestantsche bloedverwanten en Vorsten te dekken - toont hij aan, dat de belofte door oranje, naar luid van het ontwerp van august van Saxen, af te leggen, met eigene handen
geschreven en met zijn zegel bekrachtigd moest zijn, en dat het stuk, waarop men zich beroept, aan die vereischten niet voldoet, ja zelfs alle dagteekening mist. Hij geeft de redenen op, waarom de Prins zulk een stuk niet kon afgeven, en waarom hij het er voor houdt, dat het bedoelde bezegelde handschrift nimmer zal gevonden worden; dat ook zijne vrouw niet in het bezit daarvan geweest is; en dat insgelijks het verhaal, als zoude de Prins mondeling hebben beloofd, den inhoud der verklaring, die hij zwarigheid maakte te onderteekenen, stiptelijk na te komen, van allen grond ontbloot is.

{==684==} {>>pagina-aanduiding<<}

Wij hebben dit voorbeeld van des Schrijvers bewijsvoering in de hoofdtrekken willen mededeelen, om te doen zien de groote zorg door van den brink aan zijn onderwerp besteed, de naauwkeurigheid zijner onderzoekingen, zijne bekwaamheid in het oplossen van ingewikkelde zaken, en zijne scherpzinnigheid in het beantwoorden van schijnbaar gewigtige tegenwerpingen. Ten slotte wordt betoogd, dat noch bij de voltrekking des huwelijks, noch in het leven der echtelingen te Breda en te Brussel iets voorkomt, dat voldoende reden tot beschuldiging geven kan. Vraagt men of het pleit hiermede voldongen is? Indien men de denkbeelden van latere tijden met die van vroegere verwisselt; aan de toenmalige documenten de kracht toekent, die men er thans aan hecht, dan heeft van der horst den schijn voor zich. Laat men echter de beginselen gelden door van den brink te regt op den voorgrond geplaatst: dat de uitdrukkingen en verklaringen van die dagen slechts mogen gelden zoo veel zij ze wilden laten gelden, en onder hen aangenomen was, dan staat willem van Oranje geregtvaardigd voor ons, en heeft hij noch den Koning noch de bloedverwanten zijner vrouw bedrogen. Wij mogen die algemeene tot niets verpligtende bewoordingen; die dubbelzinnige verklaringen met eene andere beteekenis dan zij schenen te bezitten (hebben zij in onze dagen geheel opgehouden?); die deelneming aan plegtigheden waarmede het hart niet instemde, afkeuren: bij beschuldigingen tegen iemands opregtheid en goede trouw staat het vrij en is het noodig, de begrippen en gewoonten van den tijd waarin hij leefde, in aanmerking te nemen.
Alleen blijft er eenige twijfel over omtrent het punt: van wien de eerste mildere aanbiedingen van de godsdienstige vrijheid door anna van Saxen te genieten, waarvan de laatste veel verschilden, zijn uitgegaan. De Schrijver is hier in het onzekere gebleven (en bij het ontbreken der instructiën aan schwartzburg en von stoll gegeven, zal de zaak moeijelijk tot beslissing te brengen zijn), maar helt toch kennelijk over tot vrijspraak van den Prins en verdenking van den Keurvorst en diens Afgevaardigden, die in de plaats van hetgeen vergund kon worden zouden gesteld hebben wat zij wenschten vergund te zien. In dat geval kan men echter vragen: of de eer van den Prins niet vorderde, den blaam, als hadde

{==685==} {>>pagina-aanduiding<<}
hij zijn gegeven woord verbroken, af te werpen, door te ontkennen dat hij zijnen Afgevaardigden zulk een breeden last gegeven had. Daarvan vernemen wij niets, maar wel de stellige weigering van den lateren gemagtigde op 't geen filips van Hessen wegens de vroegere verzekering eischte. Wat moeten wij hieruit besluiten? Dat de Prins, door de traag bijkomende flaauwe goedkeuring des Konings en den beslisten afkeer van granvelle, het gevaarlijke van die eerste ruimere uitlovingen beseffende, in tijds eenen terugtred gemaakt en van de zucht van august tot het aanknoopen der echtverbindtenis zich bediend heeft, om hem omtrent het betwiste punt met veel minder tevreden te stellen? Wij gelooven ja. Oranje stond wel met den invloedrijken Staatsman en gunsteling niet meer op den voet van vriendschap, en was zelfs op het punt om met hem te breken. Evenwel door een huwelijk met eene Protestantsche vrouw, onder zulke vergunningen, zou hij granvelle bij den argwanenden en dweepzieken filips een krachtig wapen tegen zich in handen gegeven en 's Konings onverzoenlijken haat zich te vroeg op den hals gehaald hebben. Zegt men dat willem I de man niet was om het gewigt van zulke beloften niet van stonden aan te beseffen, wij antwoorden: dat hij de eenige niet zou geweest zijn, die zich had kunnen vergeten bij een verraderlijken trek, als die welke hem door filips gespeeld was.
Maar wat bewoog den Prins tot het aangaan van eenen echt, die hem in eene altijd moeijelijke stelling plaatste? Geene geldelijke belangen, geene ligchaamsschoonheid of verstands- en gemoeds-gaven der Vorstin. Was het enkel spijt en wrevel over de mislukking van zijn aanzoek om de hand van renée van Lotharingen, en van de hoop die hij daarop gebouwd had; op zijn hoogst rangzucht, gelijk men uit van den brink zou opmaken? Maar hebben wij in dit huwelijk geene hoogere beteekenis te zoeken? Zou willem, die van het verbond tusschen de Koningen van Frankrijk en Spanje tot uitroeijing van het Protestantisme, ingevolge granvelles raad kennis had bekomen; die wist wat hij met zijne vrienden van dezen te duchten had; die van de toenemende spanning door de voortdurende vervolgingen om het geloof, de invoering der Bisdommen en de vrees voor de Inquisitie eene

{==686==} {>>pagina-aanduiding<<}
uitbarsting te gemoet zag, niet in tijds naar hulp bij den te vreezen kamp hebben uitgezien? En waar zou hij die beter vinden dan in dat land, waar zich zulk een krachtige wederstand tegen de heerschzuchtige ontwerpen, wier erfgenaam filips geworden was, geopenbaard, en bij dat Huis, hetwelk zich de Redder van Duitschlands politieke en godsdienstige onafhankelijkheid bewezen had? Die hoop faalde door den ongelukkigen afloop van zijnen echt, door de flaauwhartigheid der Duitsche Vorsten en de verschillen tusschen Lutherschen en Gereformeerden. Maar wanneer wij eenige jaren daarna den Prins, bij het zoeken van Frankrijks bescherming, tweemaal achtereen vrouwen van dat land zien kiezen, dan meenen wij in zijn huwelijk met de Duitsche Prinses wel degelijk eene bedoeling te ontdekken. Dat huwelijk was niet onbeduidend; geene voorbijgaande épisode, zoo als van den brink het noemt: reeds het feit was in die dagen veelbeteekenend en moest de oogen van Roomsch en Onroomsch tot zich trekken. Met welke wantrouwende blikken filips en granvelle wat te Breda en te Brussel in willems huishouding voorviel nagingen, meldt ons de Schrijver. Hooft zegt er van: ‘dat hij door zijne verbindtenis met anna van Saxen met de Onroomschen dieper te zee raakte’, terwijl het oordeel door bilderdijk er over geveld, eene gelijke strekking heeft. (Gesch. des Vaderl., D. VI, bl. 26.) Wij beweren niet dat oranje, ten gevolge van zijnen echt en door den invloed zijner vrouw, zijns ondanks is medegesleept op paden waarop hij anders niet zou gekomen zijn; maar wel: dat hij, wiens aanzoek om de hand van christinaas dochter van zoo veel
beteekenis was geweest, ook bij dit mariage de raison bedoelingen moet gehad hebben, die hem eene evenredige vergoeding beloofden voor de nadeelen, waaraan hij zich door filips argwaan over deze verbindtenis blootstelde, en dat zijn huwelijk inderdaad heeft medegewerkt om hem de partij der Hervormingsgezinden nader te brengen. Waarom hij zich aanvankelijk noch voor de Lutherschen noch voor de Calvinisten verklaarde, wordt ons door hem-zelven beantwoord in zijnen raad, bij het naderen der Spaansche legerbenden, aan de Gemagtigden der Gereformeerden gegeven: ‘doet wat u dikwijls geraden is; vergelijkt u met de Lutherschen; 't geschil is te klein om daar-
{==687==} {>>pagina-aanduiding<<}
van gescheiden te blijven; in dat geval hoop ik u met de hulp van Duitschlands Vorsten te beschermen’ (brandt, Hist. der Reformatie, D. I, bl. 582).
Met groot genoegen hebben wij de schets gelezen van den bijzonderen toestand der godsdienst in Duitschland, die ook gedeeltelijk van ons Vaderland gold, en gaande gehouden werd door de verwachting op het Concilie van Trente gebouwd, tot verbetering der misbruiken en heeling der scheuring. Die verwachting werd niet vervuld, kon bij de verbittering der partijen (de zamenspraken tot bijlegging der geschillen en de Interim hadden het geleerd) niet vervuld worden. Maar de bezadigden gevoelden zich niet te min in die hoop afkeerig van eene volslagen breuk met Rome. Nemen wij deze veronderstelling aan, die wij gelooven niet uit de lucht gegrepen te zijn, dan vinden wij eene verklaring van dien halfslachtigen toestand, waarin velen in Duitschland, en oranje met anderen in ons Vaderland verkeerden. Zij hadden een weerzin van de misbruiken en bijgeloovigheden, van de heerschzucht en de magt der geestelijkheid, van de vervolgingen om de godsdienst; maar zij lieten zich van eene scheiding wederhouden door hunne hoop op het bijeengeroepen Concilie. Dat die in rook en damp opging moet niet aan de Protestanten, die zich volgens van den brink ‘van alle deelneming vrijwillig en halstarrig zouden buitengesloten hebben’, geweten worden. Verre van daar. Want te Trente verschenen met de Wurtembergsche en Saxische Afgevaardigden, die van Straatsburg en vijf andere Protestantsche steden; ofschoon zij in plaats van een voldoend vrijgeleide, dat zij, gedachtig aan het lot van huss, van het Concilie hadden verzocht, er een ontvangen hadden dat vol voorbehoudingen en dubbelzinnigheden was. Doch zij werden in hunne billijke eischen: om hunne gevoelens vrijelijk te mogen voordragen; eene beslissende stem te hebben; en de H. Schrift met de daarmede overeenstemmende kerkleeraars
alleen voor regters te zien gelden, door den Pauselijken legaat, wien de meerderheid der Prelaten naar de oogen zagen, afgewezen. Hoe men jegens de Protestanten gezind, en hoe noodig het voor hunne afgevaardigden geworden was, op hunne veligheid bedacht te zijn, leert ons het stuk in den Protestant medegedeeld. (D. III, 1831.)
Onze opmerkingen mogen den Schrijver ten bewijze strekken

{==688==} {>>pagina-aanduiding<<}
van den hoogen prijs dien wij op zijn werk stellen. Geen droog betoog, geene dorre opsomming van feiten wordt ons hier aangeboden. Wij maken beurtelings kennis met de meest invloed hebbende personen, en hunne drijfveeren en bedoelingen; verkrijgen juiste inzigten van den maatschappelijken, kerkelijken en godsdienstigen toestand van die eeuw; nu eens vertoeven wij aan het Dresdensche hof, dán vinden wij ons naar Brussel en Breda overgebragt. De Schrijver heeft zijn verhaal gewigt bijgezet door het in verbindtenis te brengen met de merkwaardigste gebeurtenissen van dien veel bewogen tijd, en gebruik gemaakt van de meest vertrouwen verdienende en gezaghebbende getuigen (*). Ook aan gepaste wenken, als: over het gebruik van Archiven, alleen vruchtbelovend na de noodige voorbereiding; aan karakterschetsen niet alleen van de hoofdpersonen in het verhaal, maar ook van eenen champaigny, modet en guido de bres; aan ophelderingen over twijfelachtige punten der historie, b.v. wat den Prins bewoog om zich naauwer aan de Calvinisten te sluiten, en wat de vijandschap tusschen hem en granvelle deed uitbarsten, ontbreekt het hier niet. Over den laatsten denkt van den brink ongunstiger dan anderen
in onze dagen, en geeft zijn voornemen te kennen om zijne meening tegen granvelles hedendaagsche lofredenaars opzettelijk te ontwikkelen en te staven. Wij houden den Schrijver daartoe niet alleen volkomen bevoegd en in staat, maar gelooven ook dat het tijd wordt om den gevaarlijksten vijand van Nederlands burgerlijke en godsdienstige onafhankelijkheid van de franjes, waarmede men hem opgesierd heeft, te ontdoen, en de getuigen waarop men zich tot zijne verontschuldiging beroept, naar waarde te schatten.
Het kwam met het doel van dit werk niet overeen veel van de ongelukkige anna te zeggen. Het oordeel over haar ge-
{==689==} {>>pagina-aanduiding<<}
veld mag, hare misstappen in aanmerking genomen, niet onverdiend heeten. De naam van haren verleider en deelgenoot in het ongeluk en de schande wordt ons hier openbaar gemaakt, en verrassend is de ontdekking, uit zijne verdere lotgevallen, dat niet Keulen of Antwerpen, gelijk men tot heden toe waande, maar Siegen de vermoedelijke geboorteplaats van den beroemden pieter paulus rubbens is. Jammer, dat de Schrijver door het ontbreken der doopboeken van die dagen, dit niet tot volkomen zekerheid heeft kunnen brengen.
Ten slotte vinden wij ons verpligt, tot vermijding van verkeerde indrukken, op te komen tegen twee voorstellingen op bl. 3. Dat Engelands Koning, door het verstooten zijner gemalin en zijn twist met clemens VII, zijns ondanks het Protestantismus de gelegenheid heeft verschaft om zich beter in zijne Staten uit te breiden, is zeker. Maar hendrik VIII heeft de Hervorming evenmin nà als vóór zijne echtscheiding begunstigd of doorgedreven: getuige de zes artikelen (de zoogenaamde zweep met zes strengen) tot bevestiging van Romes leer, onder bedreiging des doods, als geloofswet vastgesteld; en de wreede vervolgingen die de Hervormden tot het einde zijner regering hadden te verduren. Van het beweerde omtrent den Bartholomeus-nacht willen wij alleen zeggen, dat indien de achtbaarheid van het Katholicisme niet door Bartholomeus-nachten verliest, wij niet weten, wáárdoor het dan lijden moet. Beter kunnen wij ons nog vereenigen met zijn oordeel, in betrekking tot het dubbele huwelijk van filips van Hessen, over de Luthersche Godgeleerden geveld, die ‘hun gutachten naar zijnen luim zouden geplooid hebben.’ Evenwel ‘plooijen’ is het regte woord niet: zwakheid zoo men wil; liever nog het besef van de onmogelijkheid om den Landgraaf tot andere gedachten te brengen, en de vrees voor erger kwaad (wij denken hier aan hetgeen van den brink van het doorgaand gedrag der groote Heeren van dien tijd, en waarlijk niet ten onregte schrijft) die hen van krachtige en regtstreeksche wederspraak terughield. De Luthersche Godgeleerden waren zoo plooibaar niet, en hadden het wel het minste van hunnen vader luther, die ook in deze zaak zijn advies uitbragt, geleerd.
Niettegenstaande deze aanmerkingen is onze ingenomenheid met dit werk, dat wij als eene aanwinst voor de geschiedenis

{==690==} {>>pagina-aanduiding<<}
beschouwen, groot. Wie slechts leest om zich eenige oogenblikken genoegelijk te onderhouden, zal het onbevredigd ter zijde leggen. Wie echter een degelijk geschrift zoekt over een op zich-zelve minder aantrekkelijk onderwerp, maar dat, door het bijgevoegde, leven en gloed ontvangt; - wie wenscht te leeren hoe men eenen tegenstander moet beantwoorden, zonder hem het regt dat hem toekomt te onthouden, of de bescheidenheid uit het oog te verliezen (het: ‘wij hebben gezien of de Heer van der horst wel goed dood is, wij willen den Heer van der horst eene les geven’ zal der pen ontvallen zijn), hij schaffe zich dit werk aan, dat zich bovendien door eenen kernachtigen stijl en schoonen vorm aanprijst.





De Aarde staat stil. Bewijzen dat de aarde zich noch om hare as, noch om de zon beweegt. Eene Voorlezing, gehouden te Berlijn, door Dr.  C. Schöpffer.Uit het Hoogduitsch door  M.J. van Oven,Oud-Conrector. Te Utrecht, bij N. de Zwaan. 1853. In gr. 8vo. 32 bl. f :-35.

Bovenstaand werkje, dezer dagen uit het Hoogduitsch in onze taal overgebragt, schijnt een grooten opgang te maken, en zal, reeds nu misschien, zoo kort na de uitgave, een tweeden druk beleven. - Vele verstandige menschen, die van de Wis- en Natuurkundige Wetenschappen hun hoofdvak niet maken, vinden, hetgeen door den Schrijver wordt aangevoerd, vrij overtuigend, en vragen nu: of de aarde dan werkelijk stil staat? Het is, dunkt ons, de pligt der mannen van het vak deze vraag niet onbeantwoord te laten, maar kennis te nemen van hetgeen is aangevoerd, en het publiek naar hun beste weten voor te lichten.
Er behoort moed toe in den tegenwoordigen tijd met eene onderstelling, als die van bovengenoemde brochure, voor den dag te durven komen; maar het gewigt, dat aan de redenering is te hechten, hangt geheel af van de kennis, die de Schrijver toont te bezitten, van de zaken, die hij behandelt.
Om toch eene nieuwe theorie te scheppen of eene bestaande omver te werpen, moet men met de verschijnselen, met derzelver zamenhang, en met de daarvoor gegeven verklaring bekend zijn. Het komt ons niet moeijelijk voor aan te toonen,

{==691==} {>>pagina-aanduiding<<}
dat Dr. schöpffer niet op de hoogte staat om het stelsel van copernicus te beoordeelen, daar hij zeer verwarde begrippen toont te bezitten omtrent de eerste grondbeginselen van Natuur- en Werktuigkunde. In eenige achtervolgende punten zullen wij trachten, dit oordeel met bewijzen te staven.
1. Aangaande de uitzetting der ligchamen door warmte zegt de S. (bladz. 9), dat ‘de warmte een uitzettend, de koude een zamentrekkend vermogen bezit. Kan niet in den loop der ongetelde jaarduizenden, sedert welke onze aarde bestaat, de warmte der keerkringslanden eene voortdurende uitzetting der aequatoriaalbreedten, de koude der polen eene aanhoudende inkrimping der poolgewesten veroorzaakt hebben?’
De S. schijnt zich te verbeelden, dat, als een ligchaam meer dan een ander verwarmd is, het eerste zich voortdurend zal blijven uitzetten, het andere daarentegen aanhoudend zal blijven inkrimpen. Dat is niet waar. Een gegeven ligchaam heeft bij een bepaalden warmtegraad eene bepaalde uitgebreidheid; wordt het sterker verwarmd, dan zet het zich uit; wordt het verkoeld, dan krimpt het in; maar blijft de warmtegraad dezelfde, dan zal ook de uitgebreidheid niet veranderen, hoe vele ‘ongetelde jaarduizenden’ er ook verloopen mogen.
2. De S. tracht te bewijzen, dat het stelsel van copernicus strijdt met de leer der zwaartekracht, maar toont in zijne redeneringen duidelijk: dat hij volstrekt geen helder begrip heeft van deze leer, noch ook van de gevolgen, die er uit voortvloeijen. Dit zal dadelijk blijken als wij eenige eenvoudige punten uit deze leer aanroeren, en daarmede schöpffers redeneringen vergelijken.
De leer der zwaartekracht onderstelt: dat alle ligchamen elkander aantrekken, en wel zoodanig dat elk deeltje van het eene ligchaam werkt op ieder deeltje van het andere. Hoe meer stofdeeltjes dus het aantrekkende ligchaam bevat, des te sterker zal het 't andere tot zich trekken. Verder is de aantrekking minder, naarmate de afstand grooter is. Dus kan een ligchaam even sterk of sterker worden aangetrokken door een klein ligchaam, meer nabij geplaatst, dan door een veel grooter ligchaam, maar op aanmerkelijken afstand. Al is dus de zon vele malen grooter dan de aarde, toch zullen ligchamen, nabij de aarde, of op hare oppervlakte geplaatst, sterker door haar worden aangetrokken, dan door de zon, die zoo ver

{==692==} {>>pagina-aanduiding<<}
verwijderd is. Dus is er geene reden om te veronderstellen, dat alle losse ligchamen van de oppervlakte der aarde naar de zon zouden getrokken worden; zelfs niet dat zij zouden worden gestuwd naar die zijde van de aarde, die naar de zon is toegekeerd. (bladz. 24.)
De aantrekking der zon werkt op de geheele aarde, en op alle ligchamen die zich op de oppervlakte van deze bevinden; - op die, welke voorhanden zijn op de naar haar toegekeerde zijde sterker dan op die, welke zich op de andere bevinden; omdat de eerste nader bij de zon zijn dan de anderen. Dit verschil van werking is echter betrekkelijk gering, omdat de middellijn der aarde zoo klein is in betrekking tot haren afstand van de zon: zelfs is dit verschil kleiner voor de zon dan voor de maan, omdat deze laatste zooveel naderbij is gelegen. Is de Heer s. onbekend met de eb en vloed der zee, die, niet alleen naar haren aard maar ook naar hare grootte, bepaald is door de werking van zon en maan op de wateren onzer aarde?
Evenmin nu als de aantrekking der zon de vaste ligchamen van de aarde kan aftrekken, evenmin kan zij het de dampkringslucht der aarde doen. Daarom is de vrees van den S. (bladz. 24) ongegrond.
Daar, volgens het straks besprokene, de ligchamen die zich op de oppervlakte der aarde bevinden, veel sterker door deze dan door de ver verwijderde zon worden aangetrokken, is het almede onzin wat de S. zegt (bladz. 16): ‘Bij elk ligchaam moet namelijk de zwaartekracht loodregt gerigt zijn op dat punt, van waar de aantrekking van een grooter ligchaam op hetzelve werkt.’ - De geheele alinea waarin deze zinsnede voorkomt, is voor geene gezonde uitlegging vatbaar.
Eene niet minder scheve voorstelling omtrent de zwaartekracht komt voor op bladz. 11, waar de S. beweert, dat de zwaartekracht sterker zou werken aan den aequator dan aan de pool, omdat op de eerste plaats de stof meer is opgehoopt. Waar zich ook een ligchaam op de oppervlakte der aarde bevinde, overal wordt het door alle stofdeeltjes der aarde aangetrokken. Te berekenen op welke plaats de gezamenlijke werking van al de gedeeltelijke aantrekkingen het grootste is, kan slechts met behulp der wiskunst geschieden, en deze leert ons dat die werking kleiner is aan den aequator dan

{==693==} {>>pagina-aanduiding<<}
aan de pool, en niet grooter gelijk de Schrijver onderstelt.
3. Even weinig begrip als de S. toont te hebben van zwaartekracht, even verward zijn zijne denkbeelden omtrent de beweging, en wel bepaaldelijk omtrent middelpuntsbeweging, en hetgeen verstaan moet worden door middelpuntschuwende kracht.
Bladz. 22, boven aan, zegt hij: ‘Wanneer wij bijv. eenen bal aan eenen draad bevestigen, en terwijl deze draad steeds gespannen blijft, in eenen cirkel voortbewegen, zoo poogt de eene kracht den bal in eene regte lijn van het middelpunt voort te drijven, en wordt daarom middelpuntschuwende of vliedende kracht genoemd, terwijl de andere, die hier in den draad gelegen is, hem altijd weder naar het middelpunt trekt, en daarom middelpunttrekkende kracht heet. De bal kan bij de gelijktijdige werking dier beide krachten geene lijn volgen, die hem door eene enkele derzelve wordt voorgeschreven, maar moet eene diagonale rigting aannemen en uit de vereeniging dier tallooze kleine diagonalen ontstaat de cirkelvormige beweging.’
De oningewijde zal deze redenering zeer duister en daarom misschien zeer geleerd vinden; maar, wèlbeschouwd, bevat zij geen zin. - Als twee krachten op een ligchaam werken, waarvan de eene het in eene regte lijn van een middelpunt afdrijft, en de andere het in eene regte lijn er naar toe trekt, dan kunnen onmogelijk deze elkander lijnregt tegengestelde krachten het ligchaam eene diagonale rigting doen aannemen; maar dan zou de grootste der beide krachten de kleinste overwinnen, en de rigting aanwijzen die het ligchaam te volgen had.
Maar zoo is het bij de beweging van een ligchaam om een middelpunt niet gelegen. De zoogenaamde middelpuntschuwende kracht is geene kracht op zich-zelve, maar bloot eene uitwerking. Een ligchaam, namelijk, dat door de eene of andere oorzaak in beweging is gekomen, zoekt in die beweging te volharden - hetgeen wij gewoon zijn traagheid of volharding te noemen - en zal dus, als niets het dat belet, in de eens aangenomen rigting blijven voortgaan. Als er nu een middelpunt is, dat dit ligchaam tot zich trekt, hetzij door de werking eener aantrekkende kracht, hetzij doordat het ligchaam er met eenen draad aan verbonden is, dan zal de traagheid niet meer geheel vrij kunnen werken. Het ligchaam zal dus telkens van de rigting, die de traagheid het steeds wil doen behouden,

{==694==} {>>pagina-aanduiding<<}
afwijken, en daardoor zal de regtlijnige beweging veranderen in eene kromlijnige om dit middelpunt.
Als nu het ligchaam in eene regte lijn voortging, zou het natuurlijk op den duur ook verder van het middelpunt komen. Men kan dus de regtlijnige baan, die het ligchaam vrij zijnde doorloopen zou, beschouwen als gedeeltelijk bestaande in eene beweging om het middelpunt, gedeeltelijk als eene poging tot verwijdering van het middelpunt. Dit laatste noemt men middelpuntschuwende kracht, en het is dus geene kracht, die oorspronkelijk op het ligchaam werkt, maar slechts dat gedeelte zijner regtlijnige beweging, dat door de werking der middelpunttrekkende kracht wordt opgeheven.
Dat een oningewijde in de Wis- en Natuurkundige Wetenschappen zich geen duidelijk begrip maakt van de middelpuntschuwende kracht is allezins begrijpelijk; maar dat iemand, die zich Doctor noemt, en van zijn aardrijks- en natuurkundig onderwijs spreekt (bladz. 1), zulke verwarde begrippen aan den dag legt, geeft ons reden zijne leerlingen te beklagen.
Verder (op bladz. 22) zegt de S., dat de aan eenen draad bevestigde bal altijd dat punt, waaraan de draad bevestigd is, naar de hand zal toekeeren. - Dat is waar en ook natuurlijk: want de bal poogt zich bij de omdraaijing van de hand te verwijderen, en kan dat het minste doen op de plaats waar de draad bevestigd is. Had men daarentegen den draad vastgemaakt aan een spilletje, om hetwelk de bal vrij kon omdraaijen, dan zou de bal, bij eene omwenteling om de hand, ook juist ééns elke zijner zijden naar de hand toewenden, en men begrijpt zeer ligt dat deze bal, terwijl zij zich om de hand heenbeweegt, te gelijk om het spilletje zou kunnen draaijen; en dat zelfs met eene willekeurige snelheid, en regts of links om, al naarmate van de beweging, die op de eene of andere wijze aan de bal medegedeeld was. Daardoor is de zwarigheid opgeheven; want de vergelijking, die de S. maakt van de bal met de aarde en den draad met de aantrekkingskracht der zon is slechts in zóó verre juist, dat hij zijn draad aan één bepaald punt van de bal vasthecht, terwijl de aantrekkingskracht op alle punten van de aarde werkt.
Door deze verklaring vervalt ook de zwarigheid, waarvan de S. op bladz. 1 gewaagt, en die door hem wordt uiteengezet op bladz. 19, 20 en 21, met behulp der figuren op bl. 18.

{==695==} {>>pagina-aanduiding<<}
De Schrijver schijnt zich niet te kunnen verbeelden, dat de aarde, die zich om de zon beweegt door de aantrekking van deze, overigens geheel vrij is. In zijne voorstelling bestaat er een draad, waaraan de aarde is vastgebonden, of misschien wel eene tafel, waarover ze rolt. Hij bedenkt niet, dat bij een draaijend ligchaam, altijd twee tegenovergestelde punten zich in juist tegenovergestelde rigtingen bewegen; en verwart het Oost en West op aarde, met het Oost en West daarbuiten; - als men dit een en ander in aanmerking neemt en dan de redenering van Dr. s. op bladz. 18-21 nog eens overleest, dan zal men bemerken, dat de geheele redenering op niets uitloopt, en de zwarigheid noodzakelijk vervalt.
4. Wat nu de theorie van den slinger betreft, behoeven wij, nadat het uit het boven besprokene gebleken is, dat de S. omtrent zwaartekracht en middelpuntsbeweging geene gezonde voorstelling heeft, er niet bij stil te staan, dat zijno redeneringen op bladz. 12 en op bladz. 6 verkeerd zijn. Hoe toch kan men verstandig over eene zaak spreken, als men niet bekend is met de gronden, waarop zij steunt. Slechts dit zij aangemerkt, dat de S. de slingerproef van foucault veroordeelt, alleen omdat hij voor zich daarvan eene onvolledige verklaring had gemaakt, en daarna bespeurde, dat de zaak hierdoor niet volkomen verklaard was.

Op deze wijze konden wij voortgaan, en op elke bladzijde, bijna in elke zinsnede zouden wij op ongerijmdheden, op verwarring van denkbeelden stuiten. Wij zouden hem kunnen vragen: of de omstandigheid, dat de dampkring mededraait met de aarde, zwarigheid behoeft op te leveren (bladz. 12-16), als men aanneemt, dat dit van den beginne aan zoo is geweest? Of hij geheel onbekend is met de wetten van keppler voor de beweging der hemelligchamen om een middelpunt, en met de eenvoudige wijze, waarop zij uit de wetten der zwaartekracht worden afgeleid, en de schoone bevestiging, die zij voortdurend uit de waarnemingen ontvangen? Of hij niets weet van de storingen, die de planeten onderling elkanders beweging aandoen, en de schoone overeenkomst ook in dit opzigt van de theorie met de waarneming? Of hij nooit heeft gehoord van de afdwaling (aberratie) des lichts, en het bewijs dat daaruit volgt voor de beweging der aarde om de zon? Of

{==696==} {>>pagina-aanduiding<<}
hij eenigen grond heeft voor de onderstelling, dat de aarde voortdurend aan eene vermeerdering van stof zou onderworpen zijn (bladz. 10)? Of hij niet met zich-zelven in strijd is, als hij (bladz. 13) het ontstaan der meteoorsteenen uit den ether wil afleiden; en (bladz. 31) uit den aard en de grootte derzelfde steenen ‘over het algemeen tot de gesteltenis der hemelligchamen besluiten wil’? Of....
Maar wat behoeven wij meer te vragen; wij meenen door het bovenstaande reeds meer dan genoeg te hebben gezegd om het elken onbevooroordeelde duidelijk te maken, dat schöpffer in het geheel niet op de hoogte staat, om het stelsel van copernicus te beoordeelen, en dus noch bekwaamheid bezit om het omver te werpen, noch bevoegdheid om daar eene poging toe te doen.
Het was ons doel niet in deze regelen, en kon het ook niet zijn, het stelsel van copernicus te verklaren. Dit behoefden wij ook niet te doen. Wie eene duidelijke, juiste uiteenzetting verlangt van de tegenwoordige wereldbeschouwing, leze de voortreffelijke ‘Sterrenhemel’ van onzen grooten kaiser.
De grootste verdiensten van copernicus' wereldstelsel zijn voorzeker gelegen in de volkomen overeenstemming van waarneming en theorie; in de eenvoudige verklaring van alle verschijnselen uit weinige grondbeginselen; in de bevestiging der theorie uit alles wat bij den eersten oogopslag daarmede in strijd scheen.
Het vlugtig en onberedeneerd geschrijf van eenen schöpffer is niet in staat iets aan deze verdiensten te ontnemen. - Alleen bestaat er gevaar dat sommigen, die de Natuurkundige Wetenschappen als uitspanning, en dus als bijzaak, beoefenen, zich door zijne schoonklinkende redeneringen op het dwaalspoor laten brengen. Mogten deze regelen medewerken, om dit te helpen voorkomen!
Wij wenschen van harte, dat vele geleerden zich aangespoord mogen gevoelen, om, even als wij, te protesteren tegen leeringen, op eene zoo onbekookte wijze aan het publiek opgedischt.
Na het bovenstaande gelooven wij, dat het onnoodig is te zeggen, dat wij den Vertaler voor zijnen arbeid geen den minsten dank weten.

Gouda, 26 October 1853.
Dr. c.p. burger.


{==697==} {>>pagina-aanduiding<<}

De Meibloem. Tooneelen en karakterschetsen uit Noord-Amerika. Uit het Engelsch van  Haariët Beecher Stowe,Schrijfster van: ‘de Negerhut’. Door  C.M. Mensing.Met titelvignet. Te Amsterdam, bij P.N. van Kampen. 1853. In gr. 8vo. 292 bl. f 3-:

De Schrijfster, die sedert eenigen tijd was opgetreden met kleine, veelal vlugtige stukjes en schetsen, uitblinkende door levendigheid van stijl, waarheid van voorstelling, en diepte van opvatting, had zich daardoor bij hare landgenooten een gevierden naam verworven. Buiten de grenzen van haar Land evenwel, was die naam nog weinig bekend. Daar waagt zij zich aan een onderwerp, dat in haar vaderland naauwelijks genoemd wordt, of het brengt er alle gemoederen in beweging; zij behandelt dat onderwerp met buitengewone warmte, met een gevoel dat roert, in een stijl die wegsleept, en met een ernstig godvruchtigen zin: - geen wonder dat zij velen harer landgenooten treft, en dat allen die de slavernij, welke in de Zuidelijke Staten der Unie bestaat, verafschuwen, met de hoogste ingenomenheid Uncle Tom's Cabin roemen, en harriët beecher stowe als ware het vergoden. De snelle faam voert haren lof over den Alantischen Oceaan naar het oude Europa; weldra leest men de Negerhut in alle talen van dat werelddeel, en verlangt er nu ook de andere werken der Schrijfster te kennen, wier naam thans op alle tongen zweeft. Daardoor heeft Nederland ook kennis gekregen aan deze Meibloem.
Maar hoe komen de aangeboden tooneelen, karakterteekeningen en schetsen aan dien titel? - De reden er van is in de Engelsche uitgave vermeld, en wordt nu medegedeeld door den Heer mensing. Wij vernemen daardoor voor het eerst, dat het schip waarmede de eerste Puriteinsche Pelgrims uit Engeland naar de Nieuwe wereld zijn overgevoerd The Mayflower heette. De bundel werd, zoo als uit de voorrede blijkt, verzameld door catherine e. beecher, eene zuster der Schrijfster, en het is deze die den naam van dat schip aan het werk verbonden heeft.
De verhalen zijn van onderscheidene gehalte en strekking, doch niet zelden ligt er eene hoogere bedoeling in, dan men bij den aanvang der lezing zou vermoeden. Sommige stukken

{==698==} {>>pagina-aanduiding<<}
zijn niets meer dan schetsen; andere zijn wel wat overdreven en sterk gekleurd, doch allen laten zich met genoegen lezen. In velen er van is de zedelijke strekking niet te miskennen, en de godsdienstige zin wordt door menig verhaal opgewekt of aangekweekt. Tot staving van ons oordeel, en tevens tot proeve, eenige woorden:
‘De verdrietelijkheden eener huishoudster’ (bl. 82) betreffen eene jong getrouwde Amerikaansche vrouw, die zich met haren man in de weinig bevolkte westelijke Staten der Unie vestigt, en loopen voornamelijk over het sukkelen met onhandige, lompe dienstmeiden. Men leest het verhaal als eene grap, doch zal het evenwel te sterk gekleurd vinden. De domme die er in geschilderd wordt is te dom.
Als men ‘Oom Tim’ begint te lezen, en verneemt dat Mr. james, de held van het verhaal, een echte Yankee is, dan verwacht men geenszins eene zoo aandoenlijke en godvruchtige wending. Immers ‘Mr. james was een van die doorzettende Yankees, die in de wereld zoo natuurlijk omhoog komen als eene kurk in het water. Hij bezat eene groote portie van dien nationalen karaktertrek zoo gelukkig “sneegheid” genoemd, waarmede eene bekwaamheid wordt aangeduid om alles te doen zonder het ooit geprobeerd te hebben, om alles te weten zonder te leeren, en om meer gebruik van zijne onkunde te maken dan andere lieden van hunne kunde doen.’ - ‘Hij had eene vrijpostige rondborstigheid in zijn gezigt, eene slimme schalkschheid in zijne oogen, eene luchtigheid en ongedwongenheid in zijne manieren’ enz. - zijn uitdrukkingen, welke doen vermoeden dat men het karakter van eenen Yankee in al zijne zucht tot werkzaamheid en in zijne rustelooze gejaagdheid om geld te winnen zal zien ontwikkelen, zonder dat hoogere roersels bij hem in aanmerking komen. Doch een der voornaamste personen die veel invloed krijgt op Mr. james, wordt (bladz. 172) op de volgende wijze geschilderd. ‘Het is interessant de trapswijze ontwikkeling van geest en hart gade te slaan, van den tijd wanneer de vlasharige bloode jongen zijn dorp verlaat, om zich naar het college [voor theologische studiën] te begeven, tot dien, wanneer hij als gevormd en gerijpt man terugkomt - op te merken, hoe langzamerhand de roest van vroege vooroordeelen van hem wordt afgeschuurd; hoe zijne begrippen even als zijn

{==699==} {>>pagina-aanduiding<<}
handschrift, van de stijve vormen der dorpsschool in die vaste, eigenaardige manier overgaan, welke den man levenslang zal kenteekenen [kenmerken]. Bij george was die verandering buitengewoon treffend.
Het was maar jammer, dat, terwijl zijn geest zich ontwikkelde, zijne ligchaamskrachten afnamen, en hij met elk bezoek van het ouderlijke huis bleeker en magerder was, en naar het ligchaam minder geschikt voor de heilige roeping, waaraan hij zich had toegewijd. Maar nu kwam hij terug als predikant - als wezenlijk predikant, die het regt had om den kansel te beklimmen en te preken.’ - Men zie in de Meibloem den algemeenen indruk van georges eerste preek in zijne geboorteplaats, en hoe hij invloed kreeg op Mr. james.
Wil men iets dat velen stof tot vruchtbaar nadenken geeft, dan leze men de vier schetsen betreffende het vieren van den sabbat of zondag, op bladz. 209 en volgg. - Menige dame, die ‘De Naaister’ (bl. 266) leest, kan er door gestemd worden, om hen die voor haar arbeiden, meer menschlievend, meer Christelijk te behandelen. - ‘Zoo veel aanzoek’ is onmiskenbaar geschreven door iemand bij wie echt Christelijke liefde de grondtoon is des gemoeds. De rijke die veel voor pracht en weelde over heeft, zal het niet ongeroerd lezen, wanneer zijn hart niet geheel is verstokt.
‘De Kanaalboot’ (bl. 248) doet den Nederlandschen lezer aan zijn eigen land denken, want hoewel spoorwegen en stoombooten thans, ook bij ons, vrij algemeen in gebruik zijn, gelooven wij toch dat het ond-vaderlandsche voertuig de trekschuit voor velen nog niet alle behagelijkheid mist. Zeker zullen Nederlanders niet zoo sterk tegen de trekschuit zijn ingenomen als de Schrijfster tegen de kanaalboot in Noord-Amerika. Er is daar eene dames-kajuit, even als op de stoomboot, en de dames worden er door eene vrouw bediend, maar van de zindelijkheid kan men zich geen groot denkbeeld vormen, als men (bl. 257) leest: ‘Laten wij niet vermelden hoe één spiegel voor dertig gezigten, één waschkom en waterkan voor dertig wasschingen en - vertel het niet te Gath! - één handdoek voor een geheel gezelschap moet dienen.’
In het behartigenswaardige verhaal: ‘Laat ieder op zichzelven passen’ (bl. 100) moge het met de bekeering en het terug bekomen van gezondheid en welvaart welligt te vlug gaan;

{==700==} {>>pagina-aanduiding<<}
de verkeerdheid van dat spreekwoord wordt er op eene treffende wijze in aangetoond.
Doch waartoe meer gezegd van deze vlugtige opstellen en kleine voortbrengselen van de pen der beroemde Schrijfster van de Negerhut. - De vertaling is welgeslaagd, en de Uitgever heeft voor eene goede uitvoering zorg gedragen.

Mijne Eerstelingen. Gedichten van  Bernard.Te Amsterdam, bij de Gebr. Kraay. In zakformaat. 74 bl. f :-90.

Wie is bernard? Ref. weet het niet; maar verlangt het ook nog niet te weten. Als men niet ongemeen veel goeds van een proefneming heeft te zeggen geeft een pseudo-naam veel gemak. Eerstelingen uit jongelingsjaren schijnen hier niet aangeboden - of bernard moest een jong theologant zijn? - want alles is hoogst bezadigd, hoogst godsdienstig zelfs; behalven een wilde, niets zeggende lierzang (zoogenaamde) naar den stijl van vóór vijftig jaren, die het bundeltje opent, en een half-luimig minnedichtje van acht korte verzen, dat het boekje besluit; maar bij zoo veel ernstigs geheel misplaatst is. Op den titel en in de voorrede noemt b. zijne Eerstelingen: Gedichten. Ref. zou Gedichtjes, of kleine Dichtproeven, of iets dergelijks meer in harmonie met het gehalte en den omvang der stukjes hebben geacht. Het opschrift Gedichten schijnt echter niet uit aanmatiging gekozen; want b. roept het oordeel in van meer ervaren dichters, en verklaart zich daarnaar te zullen gedragen.
Dit laatste voor goede munt houdende, beantwoorden wij dadelijk aan het appèl; om nuttig te zijn naar vermogen. B. is niet altijd gelukkig in de ordonnantie der staneen, de keus der versmaten, en de mengeling der rijmen. Wat zouden onze Vlaamsche poëten, zij namelijk die zulk een afgrijzen hebben van het eentoonig geklipklap van lamme alexandrijnen, wel zeggen bij de lamentable stance der meditatie in de St. Pieterskerk te Leyden?

Als 'k in dit trotsch gebouw, een sticht van vroeger tijden, 
Gedachtig aan 't voorheen, mijn blikken rond laat weiden, 
En al de pracht herdenk, die hier voor eeuwen troonde, 
Toen Rome's priesterschaar ditzelfde huis bewoonde, 

{==701==} {>>pagina-aanduiding<<}

Waar nu mijn oog slechts rust op naakte, witte muren 
Wier kracht de hand des tijds tot heden kon verduren 
Dan klinkt een stem mij toe uit gindsche tempelkoren 
Een stem die huivring wekt, die dreigend zich doet hooren 

tot hier gevorderd is men de rijmstaarten den, den, de, de, ren, ren, ren, ren reeds hartelijk moê en verheugt zich aan de twee slotverzen:

Een stem; die mijnen geest bij 't nietig stof bepaalt, 
En mij zoo roerend leert, hoe aardsche grootheid daalt. 

eindelijk eens een rijmwoord te ontmoeten dat anders klinkt. Het stukje bevat zes coupletten, en wij laten, na mededeeling van het eerste, aardigheidshalve, de rijmsloten der vijf overige volgen:

len, len, men, men; nen, nen, den, den, taar, schaar. 
men, men, den, den; ren, ren, ten, ten, vult, hult. 
ven, ven, ren, ren, ken, ken, ten, ten, jaagt, knaagd. 
gen, gen; ken, ken; den; den, den, den, nacht, wacht. 
ten, ten; ven, ven; ren, ren; ken, ken, glans, trans. 

Iets slaapwekkenders dan alexandrijnsche gedichten die in elke zestig verzen, er acht-en-veertig hebben sluitende in en ware moeijelijk te verzinnen. En die alexandrijnen zijn, bovendien, zoo kunsteloos alsof ze vóór ruim twee eeuwen waren gemaakt: het eentoonig geklipklap der Jamben (tiraldiraldira noemt men 't gewoonlijk) wordt nergens getemperd door kunstige verplaatsingen van rust, of door sierlijke of krachtige overloopen, of door eenig ander der vele wendingen en afwisselingen voor welke de alexandrijn vatbaar is. Deze meditatie zou aan de zuiverheid van 't gehoor van b. bijkans doen twijfelen. Dit is zeker, dat hij nooit goede, fraaije alexandrijnen opmerkzaam heeft gelezen, veel minder ooit gedacht heeft aan hunnen bouw. Eenige verzen, zoo als:

Vol liefelijken geur, door deze tempelzalen 
 
Uw hooge en naakte wand, van ied're praal ontheven 
Voegt hem die need'rig was in dit zijn aardsche leven. 

zijn daar te boven, zelfs als onnoozele Jambenreeksen, nog

{==702==} {>>pagina-aanduiding<<}
ijl van klank of ijl van bewoording. In niet één opzigt is dit opstel als gedicht op de hoogte van den tijd.
Niet zoo ééntoonig maar toch óók weinig aangenaam is de schikking van Rein genieten: in staneen of strophen (gelukkig maar drie!) van twaalf regels: alexandrijnen, met jambische viervoetige vermengd; maar met zes niet afgewisselde stáánde rijmklanken in het midden:

Hoe plegtig is het mij, als in het nacht'lijk donker, 
Slechts hier en daar verlicht door 't glansrijk stergeflonker, 
Welks luister ieders harte treft - 
Mijn hart zich biddend opwaarts heft, 
En ik een God mij denk, die éénmaal alles schiep, 
En aan 't begin des tijds uit niets tot aanzijn riep, 
Een God, voor Wien de Seraf knielt, 
Wiens adem 't gansch heelal bezielt - 
o Ja! dan buig ook ik, als zondig overtreder 
Van Zijn gegeven Wet, mij in het stof ter neder, 
En als ik daar verrukt in stillen ootmoed kniel 
Vervult een huivering voor Hem mijn gansche ziel 

De welluidendheid had slepende rijmklanken gevorderd aan de regels 5 en 6. Het rein genieten des lezers wordt, bovendien, ook bedorven door een aantal leemten van stijl, waarvan eenigen in curçijf zijn aangewezen. Over het gekunstelde en onware En ik een God mij denk zou méér te zeggen vallen dan ons bestek vergunt; er had, eenvoudig en natuurlijk, kunnen gesteld worden: En ik tot God mij wend. Eenmaal met: En aan 't begin des tijds is tweemaal hetzelfde. In vers 7 en 8 is 't onduidelijk wiens adem 't heelal bezielt. Als zondig overtreder te knielen en tevens verrukt te knielen schijnt niet wel zamen te kunnen gaan; evenmin als de verrukking met de huivering. Het kost b. moeite om zijne verzen vol te krijgen, en hij vult ze dan met woorden, die niet alleen gemist kunnen worden, maar 't geen er staat verlammen. Neemt men, b.v., uit de twee laatste verzen de woorden verrukt, stellen, voor Hem, en gansche weg, dan blijft er over:

En als ik daar in ootmoed kniel 
Vervult een huivering mijn ziel. 

en als b. dat geschreven had, zouden er drie aanmerkingen

{==703==} {>>pagina-aanduiding<<}
minder op 't couplet zijn te maken, en 't zou er ook in welluidendheid bij gewonnen hebben.
Deze aanmerking is op bijkans al de lange versregels toepasselijk. De kortere zijn beter; ofschoon dáárin weder de woordenkeus niet altijd correct is, en de gedachte soms vreemd doet opzien. Dat de hemelen Gods eere verkondigen is eene overoude waarheid; maar dat de sterren spreken tot des menschen oor (bladz. 15) is eene geheel nieuwe ontdekking, die de Amerikaansche uitvinding om met geesten te spreken nabijkomt. In plaats van oor had er hart of ziel kunnen staan. Uit het kleine leerdichtje Tranendauw (bladz. 54) zullen velen iets vernemen, dat hoogst merkwaardig schijnt, doch waarvan de natuurkundigen zullen opkijken. B. geeft daar eene verklaring van den dauw, en meldt ons dat hij bestaat uit: tranen, die de hemel, terwijl de menschen slapen, plengen moet om hunne onreinheid en boosheid. Wij voor ons kunnen die oplossing niet gaaf aannemen, en twijfelen of de kiemende zucht van b. om alles op het geestelijke toe te passen, hem hierin niet van den weg der waarheid en eenvoudigheid hebbe afgetroond; maar de gedachte op zich-zelve latende voor hetgeen zij is, herkennen wij met genoegen aan zulke trekken de sporen van een waarlijk dichterlijken aanleg, die zijnen bezitter uit de koude werkelijkheid naar het rijk der idealen doet opstijgen. De verdichting moge den toets niets kunnen doorstaan; zij bewijst evenwel de aanwezigheid van de gave der vinding. En zulke trekken zijn er meer in het boekske. De fout ligt ook eigenlijk maar aan de blijkbare onbekendheid van b. met ál wat het werktuigelijke en vormelijke der kunst belangt. Als hij zijne gedachte vragenderwijze had ingekleed: ‘de parelen van den dauw, zijn zij, misschien, geene tranen des hemels over de
boosheid der menschen?’ ware, dunkt ons, wat nu dáár staat als eene onwaarheid, eene schoonheid geworden. Het grootste gedeelte der fouten van allerlei soort en aard, van welke het boekje voor den kenner wemelt, ofschoon de meesten den gewonen lezer niet zullen hinderen, ligt aan dezelfde reden. Wij raden dus b. wel niet af weêr verzen uit te geven; maar wij raden hem af weêr verzen uit te geven, zoo lang hij zich niet door vlijtige lectuur en studie bekwaam heeft gemaakt om er beter over te oordeelen.
Onder de een-en-twintig stukjes, die het kleine, ruim

{==704==} {>>pagina-aanduiding<<}
gedrukte boekje bevat, bevinden zich vijf of zes vertaalde. Dat getiteld Zeestilte (Windstilte op zee is de bedoeling) van den grooten j.w. von göthe, had wel weg mogen blijven. Wij herinneren ons niet ooit iets onbeduidenders van een groot man over een ontzettend natuurverschijnsel gelezen te hebben dan deze twaalf regeltjes. Er zijn ook dáárin nog twee kapitale fouten: diep bekommerd onder 't varen, blikt de stuurman om zich heen - zephir zwijgt van (aan) alle zijden, staat er; doch bij windstilte is een schip wél weerloos overgegeven aan den stroom, en drijft soms geheel uit den koers; maar varen doet het dan niet, en van zephiren weet een zeeman niet af. - Maar wij kennen den Hoogduitschen tekst niet, en kunnen niet beslissen of de schuld aan göthe ligt of aan den Vertaler.
Van die stukjes welke ons bevallen noemen wij vooral het lied Aan God (bl. 70). Voor het Godsdienstig- of Kerkgezang schijnt b. een bijzonderen aanleg te hebben. Misschien ware het goed, als hij dááraan bij voorkeur zich toewijdde. - Om aangenamer te eindigen dan wij hebben kunnen beginnen, besluiten wij onze vlugtige beoordeeling met de mededeeling van het lieve stukje Nicoline; zonder evenwel de gebreken die er in zijn, en door ons in curçijf worden gedrukt, goed te keuren.

Gelijk de schoonste bloem, die aller aandacht boeit, 
Wier opgeheven kelk in duizend kleuren gloeit, 
Gelijk het licht der zon, die aan den Hemel flonkert, 
En al het mindre licht, door haren glans verdonkert - 
Zóó schoon is zij! 
 
Gelijk het sneeuwtapijt, dat 't aardrijk overdekt, 
En blank en smetteloos het tot een mantel strekt 
Gelijk de zilvren maan, die in het beekje spiegelt, 
Als 't kleine bootje zich op 't golvend water wiegelt - 
Zóó rein is zij! 
 
Gelijk het duivenpaar, dat op de takken kiert, 
In lagchende onschuld ginds der liefde hoogtijd viert, 
Alzoo, o zielsgenot, waarnaar ik steeds bleef trachten, 
O! wellust, hemelrein, te groot schier voor mijn' krachten - 
Bemint zij mij! 

De uitvoering is lief; maar het formaat is te smal voor alexandrijnen. Dat de twee laatste syllaben van elk vers er

{==705==} {>>pagina-aanduiding<<}
onder staan, is noch zuinig noch fraai. Op bl. 18 hebben zetter of corrector tusschen de tien en de twee syllaben van zulk een vers ten overvloede nog een regel wit geplaatst. - De correctie is goed, doch ongelijk: wij vonden b.v. bet're voor beetre; voor needrig had er dan ook ned'rig moeten staan; maar wij vonden need'rig, dat altijd beter is dan bet're. - En daarmede sluiten wij; den ons onbekenden b. vlijt, volharding en heil wenschende.
w.




De Musketier. Schetsen uit de geschiedenis der grondvestiging van Batavia, 1618-1629. Door  J. Krabbendam, Rz.Te Alkmaar, bij j. Roem. In gr. 8vo. 431 bl. f 4-25.

De vestiging van der Nederlanderen magt in Oost-Indië beslaat niet alleen eene hoogst merkwaardige en roemrijke plaats in onze Vaderlandsche geschiedenis, maar bevat ook eene uiterst rijke goudmijn voor de romantiek. Doch indien de hoogte waartoe dit vak van letterkunde in onze dagen is opgevoerd, in het algemeen van den historischen romanschrijver veel eischt, zij doet dat vooral in dezen. Zij eischt in hem: uitgebreide en naauwkeurige kennis niet alleen van de gebeurtenissen, maar ook van de zeden, gewoonten, levenswijze, wetten, wijzen van krijgvoeren en wat dies meer zij van de verschillende volkstammen, door onze voorouders op Java en de andere eilanden gevonden; voorts levendigheid van verbeelding, om zich te kunnen verplaatsen op nooit bezochte terreinen, en een helder begrip van de voorouders-zelven. Dit alles behoort men te bezitten eer men gelijkstaat met anderen, die slechts aan meer gewone eischen te voldoen hebben. Wie zou het durven ontkennen, dat eene diepe en langdurige studie aan het schrijven van een roman ‘uit de geschiedenis der grondvestiging van Batavia’ moet voorafgaan? Het is hier niet genoeg eenige namen en voorvallen uit valentijn of anderen op te vangen; er behoort méér toe, en wij meenen den Heer krabbendam niet te verongelijken, wanneer wij 't er voor houden, dat hij de kennis bijna geheel mist, die tot den ondernomen arbeid vereischt werd; immers geheel het zware boek dat voor ons ligt, draagt nergens blijken, dat hij in het tijdelijke en plaatselijke dieper is ingedrongen, dan

{==706==} {>>pagina-aanduiding<<}
elk ander Nederlander die aanspraak maakt op maar eenige kennis van de bedrijven zijner voorouders in het begin der zeventiende eeuw, vooral op Java. Het gelukt hem dan ook niet, zijnen lezers te doen vergeten dat zij in de tweede helft der negentiende eeuw op hun gemak zijn werk zitten te lezen in het lieve Vaderland. Het verhaal mist gloed en leven, en glijdt over de gewone schijven voort, en wordt mat en flaauw zoo ras meulenvaen zijne maria heeft ‘gekregen’. De aanleg onderscheidt zich niet door eenige diepte van opvatting, en de ontwikkeling heeft niets dat verrast. Een jong mensch, die meent een jongeling van aanzien in twist verslagen te hebben, is het vaderland ontvlugt om in Indië zijne fortuin te zoeken; neemt daar als krijgsman deel aan verschillende wapenfeiten, en vindt het meisje zijner oude liefde - dat behoort er toch bij - toevallig weder. Zij is met haren vader naar Indië gekomen; hij bewijst haar diensten, en verwerft hare hand door krijgsroem en dapperheid. - Dus in alles het gewone, het alledaagsche, en dat nog zeer alledaagsch behandeld.
Vraagt men nu of wij eene lange reeks van onnaauwkeurigheden zullen opgeven - neen. Doch niet omdat het boek onberispelijk, maar omdat het flaauw en kleurloos is. De stijl is niet beter dan het verhaal. Tot eene enkele proeve dit:
‘Na veel haspelen was de vrede gesloten, op voorwaarden, die wel voordeeliger hadden kunnen zijn, maar die onvoorzigtig zouden zijn geweest in den tegenwoordigen toestand af te wijzen’ (bladz. 161). Wie slordig is op den stijl, is 't ook op de taal; zoo stuit men dan ook op menige taalfout. Dat ‘hunne harten zich reeds lang hadden verstaan’ (bladz. 304) is onzin.
De Heer k. vergunne ons de vraag: waar hij de bijzonderheid heeft opgedaan, dat de zon onderging, en aan de andere zijde des hemels de kwartiermaan voorwaarts trad’ (bladz. 243). Op Java gaat de zon altijd nagenoeg in het Westen onder; de tegenovergestelde of andere zijde des hemels is dus het Oosten. Daar kon nu de volle maan wel opkomen, maar de kwartiermaan?...Dat is onmogelijk, en wij voegen 't bij andere rariteiten; waarbij ook nog een heerlijke Orion is, dien een andere Schrijver ergens in een zomernacht heeft aange-
{==707==} {>>pagina-aanduiding<<}
troffen. Wij weten niet meer waar wij dat gelezen hebben, maar 't was ook in zulk een historische roman.

Levensstormen. Herinneringen aan den rand des grafs, door  Johannes.Te Haarlem, bij J.J. van Brederodere. 1853. In gr. 8vo. IV en 332 bl. f 3-25.

Men vindt hier een tooneel van huiselijk lief en leed. De werken der Schrijfster - die zich, vermits een ander denzelfden pseudo-naam bezigde, bekend heeft gemaakt - werden reeds door velen gewaardeerd, en wij houden dit verhaal voor het beste van hare pen. Wel lijdt het, nu en dan, aan groote omslagtigheid, wel is 't hier en daar wat sentimenteel; maar die vlekken wisschen de verdienste niet uit van het geheel. Mevrouw los-bonten voert eene vrouw van tachtig jaren op, die aan den rand des grafs, door de stormen des levens heen, terugblikt op haar stil huiselijk, door menige beproeving geheiligd en gelouterd leven. Bij het lezen van de aanteekeningen dier vrome vrouw vertoeft men in een huisgezin waar vrede des gemoeds gepaard ging met eendragt en liefde; waar het zoete uit den levensbeker met dankbaarheid genoten werd, maar ook onder zware beproevingen de Heer voor oogen werd gehouden, en 't harte geloovig badt: ‘Vader! niet mijn, maar Uw wil geschiede!’ Men vindt hier geene tooneelen van haat, nijd, list, of wraakzucht; maar menschen zoo als die zijn, wanneer zij hunne afkomst en bestemming beseffen, en er naar leven en handelen. De verbeelding wordt hier niet opgewonden, maar het gevoel voor 't goede gestemd. Het verhaal kan op jongelingen en jonge dochteren een heilzamen invloed hebben, en om die Christelijk-zedelijke strekking vooral wenschen wij het een ruimen aftrek toe.

Zak-Atlas der geheele Aarde ten dienste van Nederlanders, in 20 kaarten. Ontworpen, geteekend en op steen gegraveerd door  J. Jaeger.Te Groningen, bij J. Oomkens, J. zoon. f :-75.

Wij herinneren ons in vroegeren tijd eene miniatuur-almanak te hebben gezien, weinig grooter dan een ulevelletje. Het

{==708==} {>>pagina-aanduiding<<}
boekje had zijne eigenaardige verdienste. Dat is ook het geval met de bovengenoemde zak-atlas. Hij is niet gelijk andere zak-atlassen, waar men een jaszak voor noodig heeft, opzettelijk er voor gemaakt. Neen! Deze zak-atlas van den werkzamen jaeger kan men des noods in zijn vestzak steken, en dan zal niemand zich kunnen verbeelden dat er twintig aardrijkskundige kaarten in zitten.
Behalve eene wereldkaart, en de kaarten van de vijf werelddeelen, heeft men Spanje en Portugal in eene kaart; voorts Frankrijk, de Italiaansche Staten, Duitschland en Zwitserland, het Keizerrijk Oostenrijk, het Koningrijk Pruissen, de Nederlanden, België en Luxemburg, Nederlandsch Oost-Indië, West-Indië, Groot-Brittanje en Ierland, Denemarken en IJsland, Zweden en Noorwegen, Europeesch Rusland en Polen, alsmede Europeesch Turkijë en Griekenland.
Uitvoerigheid van behandeling kan men van een miniatuuratlas niet verwachten. Het valt echter niet te ontkennen, dat de Heer jaeger er vrij wèl in geslaagd is, om de verschillende Duitsche Staten op te geven, zonder de kaart te vol en daardoor onleesbaar te maken. Wij zouden echter meenen, dat op het kaartje waarop Nederland, België en de beide Luxemburgen voorkomen, wel wat meer plaatsen hadden kunnen worden opgegeven, en dat het Haarlemmermeer, thans door Nederlandsche vlijt en volharding in land herschapen, wel onvermeld had mogen blijven. De afscheiding door verschillende kleuren had ook op eenige kaarten nog wat naauwkeuriger kunnen zijn.
De zak-atlas van jaeger is zoo lief, en geeft, naarmate van de grootte, een zoo voldoend overzigt der Staten van Europa, dat wij hem ieder ruimschoots aanbevelen. Op reis en in de stad: hij is overal gemakkelijk te bergen, en mede te nemen.




Woordenboek voor de uitspraak van vreemde eigennamen. A. müller's Allgemeines Wörterbuch voor het Nederlandsche publiek bewerkt door  H. Frijlink;voorafgegaan van eene uitspraakleer der voornaamste Europesche talen. Te Amsterdam, bij H. Frijlink. 1852. In post 8vo. XII en 548 bl. f 4-90.

De uiterlijke aanleiding die den Schrijver tot het bewerken

{==709==} {>>pagina-aanduiding<<}
van dit Woordenboek bewoog, wordt in de Inleiding opgegeven. Het is zeker dat hij zijne veelomvattende taalkennis hier op eene wijze heeft aangewend, die hem het volste regt geeft tot de vaak zoo ongegronde bewering dat ‘met dezen arbeid in eene bestaande behoefte voorzien wordt.’ De encyclopedische omvang van hetgeen tot ‘algemeene beschaving’ wordt gerekend - een omvang die vaak tot den inhoud in zoo treurig omgekeerde reden staat! - blijkt toch dagelijks menigeen niet te vrijwaren voor de wonderlijkste radbraking van vreemde namen. Schoon wij den geleerden Schrijver niet gaarne zouden toestemmen ‘dat men de uitspraak van vreemde woorden veilig mag houden voor een maatstaf van iemands geestbeschaving’, zoo is het niettemin een feit, dat men het vrij algemeen werkelijk doet, en dat een misslag hierin vaak iemands uitstekende wetenschappelijke vorming voor een oogenblikkelijken indruk van iets belagchelijks in de schaduw stelt. Daarom zal dit nuttige werk voor menigeen eene hoogst welkom geschenk zijn, vooral voor redenaars van allerlei spreekgestoelten.
Müllers Wörterbuch heeft overigens den Schrijver slechts tot legger gediend. De staaltjes, door hem aangehaald van de wijze waarop in het Duitsche werk vele eigennamen die op ons land betrekking hebben, worden mishandeld, doen ons hem danken dat hij den inhoud aan eene naauwkeurige herziening en omwerking onderwierp, en gelooven dat de Uitspraakleer van een veertiental Europesche talen, door hem voor müllers Allgemeine Aussprachlehre van een tiental in de plaats gesteld, de waarde van het boek zoo als het voor ons ligt, verre boven dat van m. verhoogt. Die Uitspraakleer-zelve, voor zoo verre wij er eene uitspraak over wagen (betreffende de talen door den S. de Romanische en Germaansche genoemd) komt ons voor, naar den wensch des S., duidelijkheid aan eenvoudigheid te paren, en uitnemend aan haar doel te beantwoorden; niet alleen voor 't volk in het algemeen, waarvoor ze meer bepaald bestemd is, maar ook vooral voor Autodidacten, die deze verschillende talen alleen uit eene Spraakleer en de lektuur der Schrijvers-zelven kennen. Doch gaarne hadden wij er eene korte opgave bij gezien van de wijze waarop gewoonlijk de Oud-Grieksche en Latijnsche eigennamen in onze

{==710==} {>>pagina-aanduiding<<}
taal worden overgebragt; voor zoo verre die tot vaste regels is te brengen. Immers zeer algemeen, inzonderheid bij onze vrouwen, is het gebrek dat zij, die namen slechts uit de jaren harer kindschheid zich herinnerende, toen zij schier uitsluitend, helaas! Fransche boeken als bronnen gebruikten, ze later op de wonderlijkste wijze onkenbaar laten klinken.
Eene opzettelijk grammatische beoordeeling van het werkzelve ligt buiten ons bestek en onze bevoegdheid. Alleen kunnen wij verzekeren, het nog niet vruchteloos te hebben opgeslagen, om die woorden te vinden die ons nu en dan te binnen kwamen, als de zoodanige die het meest algemeen verkeerd uitgesproken worden. Op dien grond durven wij, indien aan dit werk een zoo ruim debiet te beurt valt als wij het van harte wenschen, en een zoo naauwlettend gebruik als het waard is, voor de uitspraak van zeer vele vreemde eigennamen ten onzent eene schoone toekomst hopen. Kleine onvolledigheden, die wij meenden in de Uitspraakleer op te merken, benevens enkele drukfouten in de woordenlijst, hebben wij, ja, hier en daar ontdekt doch zijn niet noemenswaard. Wij vermelden ze daarom liever niet; als geen maatstaf voor de beoordeeling van 't geheel ten dezen opzigte kunnende geven.

j.h.g.





Grammatisch-practische leerwijze der Italiaansche taal, ingerigt zoo voor zelfoefening als ten gebruike op Gymnasiën en Instituten, door  H.A. Manitius;voor Nederlanders bewerkt en met eene uitvoerige uitspraakleer vermeerderd door  D. Sluyter,Onderwijzer in de Italiaansche en andere moderne talen te Amsterdam. Te Amsterdam, bij H. Frijlink. 1853. In gr. 8vo. 284 bl. f 2-25.

Italiaansche Vertaal-oefeningen, ten dienste dergenen, die wenschen op eene gemakkelijke en spoedige wijze de Italiaansche taal te leeren verstaan; door dirk sluyter, Instituteur te Amsterdam. Te Amsterdam, bij L.F.J. Hassels. 1852. In kl. 8vo. 120 bl. f :-60.

Na eene oppervlakkige inzage meenden wij dat het eerste dezer

{==711==} {>>pagina-aanduiding<<}
werken het tweede overtollig zon maken. Dit is echter het geval niet, gelijk ons uit nadere kennisneming gebleken is. Doch elk der twee onderstelt zijn eigen kring van lezers. Het eerste is, gelijk reeds de titel aanwijst, eene vervulling in de aanvankelijke behoeften van hen die de Italiaansche taal wetenschappelijk en grondig wenschen te beoefenen. Wij aarzelen niet er dien naam aan te geven, en stellen het verre boven alle andere hulpmiddelen, die, zoo ver ons bekend is, tot aanleering der Italiaansche taal ons Nederlanders ter dienste staan. Op het gebied der spraakleer is een hoogst verblijdend teeken van onzen tijd, de toepassing der Ervarings-methode, wier streven is: bekend te maken, niet zoo zeer, niet als laatste doel ten minste, met de regels, maar met de feiten van de taal. Ook in deze schoone (*) Grammatica is de lezer telkens in staat gesteld, de aangeleerde regels onmiddellijk aan de ervaring te toetsen, en daardoor zich niet alleen in 't geheugen te prenten, maar ook in te voegen in de algemeene voorstelling die hem omtrent het geheele organisme der taal van lieverlede eigen wordt. De uitspraakleer die voorafgaat, en waarin te regt de Toskaansche tongval tot grondregel is aangenomen, mag niet alleen uitvoerig, maar ook volledig en doeltreffend heeten; al hebben wij bezwaar in het voorstellen van de klanken ce, ci, door tsje, tsji (†), en cc door ttsj (bladz. 19 en 21, waar wij tevens een paar drukfouten opmerkten), en al hadden wij haar gaarne door achtervoeging van eenige poëzij, het beste middel om de uitspraak der Italiaansche taal te vatten, in overeenstemming gezien met het beginsel des geheelen werks: aanschouwelijkheid door de ervaring. Dat beginsel straalt verder door in de beknoptheid en spaarzaamheid der regels, tegenover den rijkdom der opstellen tot oefening in de beide talen; ofschoon wij gaarne ook aan de woordvoeging eenige

{==712==} {>>pagina-aanduiding<<}
meerdere belangstelling zagen gewijd, als ook aan de belangrijke leer der voornaamwoorden. Het geheel komt ons voor, ter zelfoefening bij uitstek geschikt te zijn; echter zal voor de grondige kennis der Italiaansche taal de mondelinge leiding des onderwijzers niet overtollig zijn; inzonderheid om den zamenhang aan te wijzen tusschen het Italiaansch, en zoowel de klassieke en middeneeuwsche Latiniteit als de verwante Romanische taaltakken. Eindelijk zij ons de bescheidene vraag vergund: of niet, gelijk de meeste Grieksche spraakleeren het Homerische taalëigen afzonderlijk doen kennen, iets dergelijks, bij wijze van aanhangsel, ten opzigte van den Italiaanschen homerus, van dante, voor deze handleiding eene aanwinst geweest zoude zijn?
Het tweede der genoemde werken is van beperkter omvang, maar voor een uitgebreider lezerskring ingerigt. Het is minder eene wetenschappelijke handleiding, dan wel een praktisch bruikbaar middel voor hen die noodig hebben spoedig en gemakkelijk met de taal te kunnen omgaan (hare letterkundige voortbrengselen verstaan en beoefenen durven wij niet nazeggen). Deze vertaal-oefeningen zijn grootendeels zamengesteld naar een werkje van Dr. filippi, en ingerigt naar eene leerwijze die door den Schrijver in het Voorberigt nader gekenschetst wordt, en van wier praktische bruikbaarheid Ref. zich uit eigene ervaring meermalen overtuigd heeft. Het doel van dit werkje in 't oog houdende, veroorloven wij ons de vraag: of aan de uitspraakleer aan het einde niet wat meer uitvoerigheid had mogen gegeven worden? - eene taak voor welke de Schrijver in de bovengenoemde Spraakleer getoond heeft zoo wèl berekend te zijn. Ook eene opgave van de belangrijkste en populairste der meerendeels zoo karakteristieke Italiaansche spreekwoorden ware niet ondienstig geweest.
Wij hopen en vertrouwen op de vervulling van den wensch, door den Schrijver aan het einde der beide voorberigten uitgedrukt, dat zijn arbeid moge bevorderlijk zijn om den lust tot het beoefenen der zoo schoone en rijke Italiaansche letterkunde bij onze landgenooten op te wekken.

j.h.g.


{==713==} {>>pagina-aanduiding<<}

Boekbeschouwing.

Drie Leerredenen door  H.G. van Nouhuys,Predikant te Oisterwijk. Uitgegeven ten voordeele van het op te rigten Instituut te Tilburg. Te 's Hertogenbosch, bij H. Palier en Zoon. 1852. In gr. 8vo. VI en 91 bl. f 1-:

Deze Leerredenen zijn, blijkens den titel, uitgegeven ten voordeele van het Instituut te Tilburg, hetwelk in den loop dezes jaars, ten gevolge van de ijverige bemoeijingen van den Eerwaarden Dr. schotel, tot stand is gekomen. Te Tilburg bestaat nog eene Protestantsche Gemeente; maar zij is klein en steeds verminderende. Zonder krachtige middelen tot haar behoud zou zij, naar menschelijke berekening, spoedig geheel te niet gaan. De zorg voor hare instandhouding bragt haren Predikant op het gelukkige denkbeeld om eene inrigting van onderwijs in haar midden te stichten. Doch hoe zulk een plan verwezenlijkt; daar in de Gemeente-zelve de daartoe benoodigde fondsen ontbraken! Maar de zaak, die men voorhad, gold niet de Gemeente van Tilburg alleen - zij gold ook de gansche Nederlandsche Hervormde Kerk. Gedachtig aan hetgeen bij ons voor het ver gelegen Turin verrigt was, mogt men met eenige hoop op een goeden uitslag een beroep doen op de liefdadigheid van alle belangstellende Protestanten, nu het de instandhouding eener eigene Gemeente betrof. Dat beroep werd gedaan, en de uitkomst heeft de verwachting van Dr. schotel en zijne vrienden niet beschaamd. Door de onbekrompen medewerking van velen werd eene som bijeenverzameld, die der Gemeente van Tilburg vergunde, niet alleen om een bekwamen onderwijzer aan te stellen, maar ook om een voor het Instituut geschikt gebouw aan te koopen. Om het duurzaam bestaan der Inrigting te verzekeren, wordt er echter nog meer dan de bijeenverzamelde gelden vereischt. Wij wenschen ook dáárom, dat de bundel die voor ons ligt, door velen gekocht moge worden.
Al waren de Leerredenen van den Heer van nouhuys niet tot een liefdadig doel uitgegeven, zij zouden evenwel alle aan-
{==714==} {>>pagina-aanduiding<<}
prijzing verdienen, om de rijkheid van inhoud, helderheid van bewerking, zuiverheid van taal en warmte van gevoel.
De eerste Leerrede, onder het opschrift: ‘de dwaasheid der Godverzaking’, handelt over Ps. xiv: 1b: de dwaas zegt in zijn hart: daar is geen God. In de eerste plaats wordt het denkbeeld der Godverzaking ontwikkeld. Ten tweede wordt de dwaasheid der Godverzaking met hare heillooze gevolgen in het licht gesteld. Eindelijk worden de verschillende wegen aangetoond, welke den mensch tot Godverzaking kunnen brengen. - De tweede Leerrede heeft tot tekst: joh. xviii: 38b: wat is waarheid? De Schrijver staat eerst stil bij die vraag; toont dan aan, dat zij op zedelijk en godsdienstig gebied eene uiterst gewigtige en gepaste vraag mag heeten; onderzoekt vervolgens, van wien en waar men op deze vraag een bevredigend antwoord kan verwachten; en gaat eindelijk na, onder welke voorwaarden wij de waarheid kunnen zoeken, met de hoop van haar te zullen vinden. - In de derde Leerrede wordt gesproken over het woord: laat ons de onderlinge bijeenkomsten niet nalaten, gelijk sommigen de gewoonte hebben. Hebr. x: 25a. Eerst worden de gegrondheid dier vermaning aangetoond en de redenen ontvouwd, waarom de onderlinge bijeenkomsten niet moeten worden nagelaten; vervolgens wordt onderzocht welke de oorzaken zijn, dat sommigen die vermaning niet opvolgen, en ten slotte wordt overwogen, hoe men aan die vermaning op de regte wijze zal beantwoorden.
Al deze deelen in de drie Leerredenen bestaan uit een aantal onderdeelen, die echter niet altijd aan den tekst-zelven zijn ontleend.
De mededeeling van een klein gedeelte van de eerste Leerrede (bl. 24 en volg.) zal wel voldoende zijn om onzen goeden dunk over het bundeltje te regtvaardigen. Het bewijs leverende dat de Godverzaker dwaas is, omdat hij eene overtuiging verloochent, die onmisbaar is voor den vrede der ziel in leven en in sterven, en zich-zelven, daarentegen, eene overtuiging opdringt, die heilloos en rampzalig is voor tijd en eeuwigheid, zegt de Eerw. van nouhuys onder anderen: ‘Bij de gedachte aan God leven duizenden en millioenen zielen. Die gedachte is een steun en staf op den vaak gladden en steilen levensweg; die gedachte vervult den boezem met moed en troost en hoop; die gedachte is een plechtanker op

{==715==} {>>pagina-aanduiding<<}
de stormige levenszee. Is er geen God, dan is er ook geene eeuwigheid! - En wat is de ziel, zonder geloof en hoop, ook voor het volgend leven! Wat is de mensch, bijaldien het leven eindigt met het graf! Hoe zalig is het hem, dat hij aan gindschen oever nog een vaderland mag wachten, waar het onvolmaakte zal zijn te niet gedaan, en waar de kommer der aarde met eeuwige vreugde zal verwisseld worden! O! dwazen zij, die zich-zelven de overtuiging trachten op te dringen, dat er geen Opperwezen is! Van welk eene rust, van welk een troost, van welk een zalig genot berooven zij hunne zielen! Het leed en de tegenspoed dezer wereld drukken hen met dubbele zwaarte neder. Waar de geloovige het oog tot eenen Vader in den Hemel wendt, daar stuit de blik van den twijfelaar en ongeloovige op een blind noodlot, dat met zijnen jammer lacht en waarvoor hij zijn hart niet kan uitstorten. En, al kan hij levenslang met zijn geliefkoosd denkbeeld eene valsche rust in zijn binnenste bewaren, o! er komt gewis een tijd, dat zijne oogen zullen opengaan en hij het vreeselijke van zijnen toestand zal inzien. Wanneer hij, op het ziekbed geworpen, de ure des doods ziet naderen en de betooveringen der zinnelijkheid zwakker en zwakker worden, - dan begint weêr de lang gesmoorde stem van het geweten hare regten te hernemen; dan verkondigt het (zij) met donderende kracht een' God, dien hij gewenscht had, dat niet bestond; dan predikt zij hem eene vergeldende eeuwigheid, die hij zich opgedrongen had een droombeeld te zijn; dan bestormt zij hem met aanklagt op aanklagt en doet hem in de laatste ure folteringen eener zedelijke pijnbank ondervinden, die door geene woorden zijn uit te drukken! Er zijn voorbeelden genoeg, M.H.! van menschen, die in hun leven God en de eeuwigheid uit hunne gedachten poogden te bannen en die op hun sterfbed door de ontzaggelijkste zieleangsten en de onuitsprekelijkste gewetensknagingen gefolterd werden; misschien zijn er wel onder u, die zulke voorbeelden
bij name kennen, - en dat zijn nog slechts de gevolgen der Godverzaking in dit leven! Maar hoe het dáár zal zijn, waar het ontsluijerd oog des stervelings nog niet kan doordringen; hoe dáár de ziel, losgemaakt van alle zinnelijke banden en zonder geloof aan God te moede zal zijn; hoe zij dáár, als in eene zee van rampzaligheden gedompeld, zich-zelve vervloeken en haar aanzijn

{==716==} {>>pagina-aanduiding<<}
verwenschen zal: - Broeders en Zusters! wij kunnen er niet aan denken, zonder dat eene kille huivering ons door de leden vaart! En alleen de dwaas, die voor alle rede en waarheid hart en oogen sluit, alleen hij kan zeggen: “Er is geen God!”’
Ref. gelooft te kunnen eindigen met de verzekering, dat de koopers van deze Leerredenen niet alleen het Instituut te Tilburg, maar - indien zij ze met aandacht lezen - ook zich-zelven zullen bevoordeelen.




Nieuwe geestelijke Bloemhof, of morgen-, avond-, feest- en gelegenheids-overdenkingen, benevens gebeden voor de huiselijke Godsdienst, ten dienste van eenvoudige Christenen. Naar de vijfde Hoogduitsche uitgave van  Stöckhardt'sHemelpoort, gewijzigd en vermeerderd door  H. ten Brink, Hz.,Hervormd Predikant te Peperga en Blesdijke. Te Meppel, bij H. ten Brink. 1853. In gr. 8vo. f :-80; 12 exempl. f 8-40; op beter papier, met een Christus-beeld f 1-:

Als in onze dagen de zucht om stichtelijke geschriften te lezen gelijk is aan den ijver van schrijvers en uitgevers om Godsdienstig voedsel aan te bieden, dan mag er op de goede stemming van het tegenwoordig geslacht roem gedragen worden. Maar of al wat er gedrukt wordt ook koopers vindt, is eene andere vraag, die wij aan de uitgevers overlaten. Hoe dit zij, de Eerw. ten brink heeft, na volbragte vijf-en-twintig-jarige Evangeliebediening, zijne Gemeente en allen die voor weinig gelds een woord van zegen wenschen te ontvangen, dezen Bloemhof aangeboden. Stöckhardt is ook bij ons voordeelig bekend, door zijne voortreffelijke brieven en gedachten. De dood nam hem in zeven-en-twintig-jarigen leeftijd weg, en vergunde hem niet ál het nut te stichten, waartoe hij de gave bezat. - Ten brink heeft zijne ‘Himmelspforte’ hier en daar iets, en ook den titel veranderd, waarschijnlijk met het doel om een ouderen uitgebloeiden Bloemhof te doen sluiten. De vijfde uitgave volgende, heeft bij er vier stukjes, als minder doelmatig, uitgelaten, en er andere, namelijk: het eerste en tweede gebod, voor in de plaats gesteld. Verder heeft hij, ter bevordering van de volledigheid,

{==717==} {>>pagina-aanduiding<<}
de vier verzuchtingen in ziekte, naar aanleiding van vier kruiswoorden, vermeerderd met de drie overigen, en er overdenkingen op Kersmis, Goeden-Vrijdag, Paschen, Hemelvaart en op den eersten en laatsten dag des jaars, bijgevoegd. Bij elk stukje heeft hij gepaste Bijbelteksten en een vers uit de psalmen of gezangen geplaatst.
De lezer vindt hier negentig stukjes: een-en-dertig morgenen even zoo vele avond-overdenkingen; de overigen zijn aan feestelijke of bijzondere gelegenheden gewijd. De overdenkingen in den morgenstond hebben elke een persoon uit de Bijbelsche geschiedenis tot hoofdgedachte. Bij de overdenkingen in 't avonduur volgt hij den gang van luther's Kleinen Katechismus; zoodat de Tien Geboden, het Geloof, het Gebed des Heeren, en de beide Instellingen des Nieuwen Verbonds het gemoed met ernstige gedachten en een edelen zin vervullen. Wij danken den Heer ten brink, dat hij zijne feestviering aldus veredeld heeft. Het werk onderscheidt zich overal door eenen echten Evangelischen zin, hier en daar door diepte van gedachte, en door warmte des gevoels, en lijdt evenmin aan koude redeneringen als aan ziekelijke ontboezemingen.
Om den lezer eenig denkbeeld van het werk te geven volgt hier de 24ste avond.
Ps. xix. matth. xvii: 1-9. I petr. i. Openb. vii: 21.



U is het koningrijk, en de kracht, en de heerlijkheid, in der eeuwigheid. Amen.

matth. vi: 13.
‘Ik zette mij eens tot het onderzoek van het rijk van mijnen God; ik wenschte te weten, waar deszelfs grenzen zijn en waar de Heer van hetzelve woont. Ik vroeg het aan de bloemen; zij antwoordden: wij bloeijen in stilte en voelen Gods adem; maar waar Hij is? vraag het aan de aarde, die onzer (ons) aller moeder is. Ik vroeg het haar, maar zij zeide: ik slaap, ontwaak en breng vrucht voort, en gevoel zijne kracht; maar waar Hij is, weet ik niet; vraag het aan de vogelen, want die stijgen hemelwaarts. Deze antwoordden: wij zingen zijnen lof, maar hebben Hem nooit gezien; vraag het aan den mensch, want die heeft verstand en wijsheid; en ik vroeg het hem, en hij antwoordde: zes duizend jaren lang heb ik er

{==718==} {>>pagina-aanduiding<<}
over nagedacht, en nog weet ik het niet; vraag het de zon en de maan aan den hemel. En zon en maan zeiden: wij schijnen wel, doch wij weten niet, van waar ons licht komt; vraag het aan de sterren des hemels, want zij zijn de wachters des heiligdoms. En ik ging des nachts naar buiten, en vroeg het aan het hemelsche heerleger; en die oneindig vele en ver verwijderde sterren antwoordden: Heer der Heerscharen is zijn naam, maar wij hebben Hem nooit aanschouwd. - Ik werd bedroefd en weende, omdat ik een zondaar was, en in het Heilige der Heiligen des hemels niet kon inzien waar God mijn Vader woont. Nu naderde mij iemand, gelijk een zalige, nam mij bij de hand, en sprak vriendelijk tot mij: ween niet, mijn broeder, gij kunt de diepten Gods niet doorgronden; zie mij aan, dan ziet gij zijn beeld; heb mij lief, en gij zult tot Hem komen; wie Mij ziet, ziet den Vader; toen verhief Hij zich boven de aarde, de hemel opende zich, en Hij voer denzelven binnen. Mozes en elias stonden aan zijne regter- en linkerhand. Engelen kwamen Hem met palmtakken te gemoet, en een schitterende troon verhief zich in de verte. Serafs stonden voor denzelven, bedekten hun aangezigt voor Hem, die er op zat, en zongen: heilig, heilig, heilig is God de Heer der Legerscharen; de gansche aarde is vol van zijne eer en heerlijkheid! en ik knielde neder en bad: Heer! Uw is het Koningrijk, en de kracht, en de heerlijkheid, in der eeuwigheid!
o Gij die mij uwen broeder noemdet en ten hemel voert, had ik met u kunnen opvaren! Gij spraakt woorden des eeuwigen levens! Dan ware ik ingegaan in de vreugde van U, mijnen Heer; er bestond dan voor mij, vermoeiden pelgrim, geen lijden meer, en ik had duidelijk aanschouwd, wat ik hier in zwakheid geloof!
Maar het is Uw wil niet, mijn Heer en God! Gij wilt, dat ik hier beneden in donkere dalen nog zal omdolen. Ja, ik ben nog een zondaar, en mag nog niet tot U, den vlekkeloos Heilige gaan. Ik kan nog niet aanzitten met abraham, david, johannes, maria, nathanaël, maria magdalena en anderen. Maar ik wil er naar trachten, om in die vreugde des Heeren in te gaan. Op mijn donker levenspad wil ik altijd naar den hemel zien, waarheen christus is voorgegaan, en daar ik Hem lief heb, wil ik Zijn beeld, als van mijn

{==719==} {>>pagina-aanduiding<<}
trouwsten vriend, in het hart dragen. Hoe zielverheffend is het voor den geringen sterveling, te kunnen gelooven, dat hij reeds hier tot het rijk Gods behoort, en de hemel hier reeds voor hem begint! Hij verheft zijn hoofd boven het stof, want hij is genoodigd tot het groote avondmaal, om daar aan te zitten met christus, de Engelen en gezaligden. Vroeger of later breekt het morgenrood van dien heerlijken dag aan, en Gods heilige Engelen zullen mij daarheen geleiden, waar geen lijden, droefenis en zonde zijn zullen.
Ik ben alzoo gelukkiger dan de bloemen in hare pracht, dan de vogelen met hun loflied, dan de zon met haar glans; want ik heb Gods beeld aanschouwd, en de Zoon Gods heeft mij lief gehad en zijnen broeder genoemd. Mijne ziel! kom zoo elken dag den hemel nader; word vervuld met een heiligen zin en eene heilige liefde; vlied de zonde, word stil en rustig in mij, en leer van uwen Hemelschen Vriend te bidben: onze Vader, die enz.

Gez. 2:5.’

Gaat het den lezer als ons, dan heeft hij deze soort van parabel met aandoening gelezen. Is 't niet als hadde de jonge man een voorgevoel gehad, dat hij welhaast tot het Koningrijk Gods zoude ingaan! Er zijn er meer, die vroeg gestorven zijn en alzoo gesproken of gezongen hebben. Wie anders dan die koel van hart zijn, erkennen 't niet dat er een heimwee bestaat naar den hemel, hetwelk sterker aangrijpt naar mate men losser in de aarde wortelt en duidelijker de bergen des hemelschen vaderlands ziet blaauwen.

h.
j.h.s.




Twaalftal nagelaten Preken van  N.S. Hoek,in leven Predikant te Kampen. Te Schoonhoven, bij S.E. van Nooten. 1853. In gr. 8vo. XXIV en 243 bl. f 2-40.

Wij kunnen zeer goed begrijpen, dat de nagebleven betrekkingen van verdienstelijke Predikanten prijs stellen op de uitgave van het een en ander uit den kansel-arbeid van den overledene. Geschiedt zij somwijlen om de weduwen en weezen te gemoet te komen in hunne omstandigheden, het ware dan onbarmhartig dat loffelijk pogen af te keuren. En als het

{==720==} {>>pagina-aanduiding<<}
geschiedt, gelijk met den voor ons liggenden bundel het geval is, om de nagedachtenis van eenen zeer bekwamen, naar verdienste hoog geschatten man in eere te houden - wie zou haar dan wraken? Toch loopt men met zulke uitgaven ligt gevaar, dat zij niet in alle deelen beantwoorden aan de bedoeling. Eene leerrede kan voor de Gemeente tot wier onderwijs en opwekking zij werd uitgesproken, zeer geschikt en hoogst doelmatig zijn geweest, zonder daarom iets te hebben dat hare uitgave regtvaardigt: betrekkingen, vrienden, gemeente herlezen met genoegen, zelfs met ingenomenheid, het vroeger gehoorde of vernemen 't voor het eerst; maar geheel anders is 't met den vreemde, die alleen de stukken beoordeelt gelijk zij daar liggen; die op den schrijver geene bijzondere betrekking heeft gehad. De leemten in het werk eens overledene aanwijzen - waartoe zou het dienen? Aanbeveling alleen omdat het ‘nagelaten’ arbeid is, ware te véél gevergd....
De lezer denkt waarschijnlijk, dat deze regelen de inleiding bevatten tot eene minder gunstige beoordeeling, en toch is dat niet het geval. Wij wilden maar doen gevoelen, dat het eenigzins teeder is, over dergelijke uitgaven te oordeelen. Evenwel doen wij dat nu met gerustheid, wijl er in de nagelaten Leerredenen van den waardigen hoek stoffe genoeg is om ze aan te prijzen. Zij doen haren opsteller kennen als een verlicht Evangeliedienaar, die ook in het prediken zijn eigen weg ging en op zijne stukken den stempel zette eener oorspronkelijkheid, welke zeldzamer wordt naar mate zich meer een conventionele vorm in de preken vertoont, die het kenmerk draagt van navolging, althans bij velen. Waren deze twaalf preken allen even sterk motto-preken als de eerste, die de vraag van eenen vreemdeling aan jozef (Gen. xxxvii: 15): ‘Wien zoekt gij?’ tot aanleiding neemt om te spreken over datgene waarnaar der menschen begeerte zich uitstrekt op de wereld; - wij zouden dan den vorm ten hoogste moeten afkeuren. Maar zij is hier slechts eene uitzondering; zelfs blijkt ons uit enkele dezer stukken, dat hoek niet alleen doorgaans niet buiten den tekst om predikte, maar ook dáár op eenen breeden Schrift-grondslag voortbouwde, waar vele anderen dat in mindere mate zouden hebben gedaan. Zoo heeft de preek over Gods alwetendheid niet tot tekst: Spr. xv: 11 of eene derge-
{==721==} {>>pagina-aanduiding<<}
lijke Bijbelplaats; maar eene geschiedenis: 1 Kon. xiv: 5. Aldus wordt de leer aanschouwelijk gemaakt, en het betoog verlevendigd. Trouwens, dat de gave van levendige voorstelling den waardigen man niet ontbrak, bewijst de preek over joh. viii: 2-11; in welke ook ('t geen wij in eenen spreker voor de Gemeente volkomen goedkeuren) van het kritisch vraagstuk ten aanzien dezer
plaats niet wordt gesproken. - Zijne heldere denkwijze blijkt, onder meerdere, uit de Leerredenen over Rom. vii: 24, 25, en over Col. iii: 11b.
De bundel wordt geopend met eene uitvoerige voorrede en daarin de levens- en karakterschets van den overledene door zijnen zoon j. hoek, Predikant te Oudeschoot, ook in de letterkundige wereld gunstig bekend. Wie ze leest wordt ingenomen voor den uitmuntenden Evangelie-dienaar en stelt die vrucht van zijnen geest op hoogen prijs.




Onze voorbereiding tot een' heiligen strijd. Leerrede over jes. v: 13-15, gehouden op Zondag den 17den April 1853, door  G. Barger,Predikant te Delftshaven. Te Rotterdam, bij M. Wijt en Zonen. 1853. In gr. 8vo. 24 bl. f :-25.

De bekommerde Protestant, in zijne vrees voor de Roomsche Bisschoppen gerustgesteld. Mededeeling van x. Te Leeuwarden, bij G.T.N. Suringar. 1853. In gr. 8vo. 32 bl. f :-25.

In zoo ver deze stukjes bijdragen zijn tot de no-poperyliteratuur, kunnen wij die wel met eenvoudige aankondiging nederleggen, en wij houden het ook minstens voor overtollig, onze gedachten nog te zeggen, hetzij over de sterke taal van Ds. barger, die den Paus geplaatst acht ‘op den stoel des Duivels’ en in de Bisschoppelijke Hiërarchie het sein ziet ‘om ons (hebben zij slechts eerst de magt) te blakeren, te schroeijen, te worgen als weleer’, - hetzij over de denkbeelden, blootgelegd en aanbevolen in het gesprek, dat het tweede dezer stukjes uitmaakt. Dit slechts willen wij er van zeggen, dat zoo men aan de eene zijde bij teruggekeerde kalmte - God geve dat die niet op nieuw door ergerlijke provocatiën worde verstoord! - van zelf geneigd is om met welgevallen terug te zien op pogingen, in der tijd aangewend om de gemoederen te doen bedaren, men aan den anderen kant niet moet vergeten, welke groote verpligting het Vaderland en

{==722==} {>>pagina-aanduiding<<}
het Protestantisme hebben aan hen, die de slapenden hebben wakker geschud; niet vergeten dat er tijden zijn waarin het voor de goede zaak minder kwaad kan, wat hard te roepen, dan zachtkens te fluisteren: ‘zoudt gij niet goedvinden, eens te ontwaken?’ - Zoo is en zoo wordt het waarachtig goede langs verschillende wegen en door onderscheidene middelen bevorderd. En daarin ligt de groote kracht van het Protestantisme, dat het bij schijnbaar - of ook wezenlijk - verschil eene hoogere éénheid toelaat - die des geestes.
En daarbij zullen wij nu om verschillende redenen onze pen laten rusten.

Gods bestuur over de wereld, de stof harer blijdschap. Leerrede over Psalm xcvii: 1a, uitgesproken te Waalwijk, den 24sten April 1853, door  W.L.F. Moltzer,Predikant aldaar. Uitgegeven ten voordeele der ongelukkige slagtoffers bij den brand van den 8sten Mei, te Kethel en Spaland. Te Schiedam, bij P.J. van Dijk. 1853. In gr. 8vo. 26 bl.

Wij hebben deze Leerrede, ofschoon in een niet zeer behagelijken vorm gedrukt, met genoegen en stichting gelezen, en verblijden ons over de uitgave; in de hoop dat zij iets zal hebben opgebragt voor de op den titel vermelde ongelukkigen. Er wordt hier eerst gewezen op het onloochenbare, allesomvattende, onveranderlijke en weldadige van het Godsbestuur, ten bewijze dat het de stof onzer blijdschap zijn moet; en daarna worden wij opgewekt: om dat Godsbestuur ook voor ons-zelven te eerbiedigen; aan Gods bedoelingen daarmede te beantwoorden; aan dat bestuur ons te onderwerpen en er op te vertrouwen. Eene gestrenge beoordeeling van dezen kansel-arbeid te leveren, ligt buiten onze bedoeling, omdat wij het weldadig doel der uitgave in het oog houden. Genoeg zij het, gezegd te hebben, dat de Heer moltzer zich door deze Leerrede niet ongunstig bekend maakt, en dat wij gaarne de redenen laten gelden, die hem bewogen hebben om de geteisterde ingezetenen van Kethel en Spaland te hulp te komen. Of echter eene zulke hulpbetooning, die thans en vogue is, aanmoediging verdient, is eene vraag, die wij liever aan anderen ter beantwoording overlaten.





{==723==} {>>pagina-aanduiding<<}

Geschiedenis des Vaderlands door Mr. w. bilderdijk; uitgegeven door Prof. h.w. tydeman. Dertienden Deels Tweede Stuk. Te Amsterdam, bij J. de Ruyter. 1853. In gr. 8vo. XXXIV en 212 bl. f 2-40.

Met dit Stuk is nu de uitgave van bilderdijk's Geschiedenis des Vaderlands voltooid, en tevens het laatste en lastigste gedeelte van de taak van den Hoogleeraar tydeman afgeloopen. Hij verdient er ten vollen den dank zijner lezers voor. Dezen ontvangen hier een Algemeen Register, om hetwelk te vervaardigen de Hoogleeraar niet alleen eerst ál de Bladwijzers bij de afzonderlijke Deelen tot één algemeenen heeft bijeengebragt, maar daarna nog de twaalf Deelen van het werk met de pen in de hand heeft nagegaan; deels tot aanvulling van het Register, deels tot uitbreiding der bijzondere artikelen. Hierdoor werd menige drukfout in de cijfergetallen dier bijzondere Registers verbeterd; zoodat de lezer dit Algemeene Register nevens die der afzonderlijke Deelen met vrucht kan naslaan. Buitendien maakt de Hoogleeraar van die gelegenheid gebruik tot het aanwijzen en verbeteren van eenige misstellingen, die bijzondere vermelding en aanwijzing noodig hadden. Behalve dat is er in dit Stuk ook nog een sleutel, of aanwijzing van het verband der Bijvoegselen, Nalezingen, en Na-nalezingen met den tekst des werks, welks vervaardiging buiten twijfel vele moeite gekost heeft; zij dient om de naauwkeurige, studieuse lectuur en beoefening des werks gemakkelijker te maken voor allen die zich de moeite willen geven om na te gaan hoe vele dingen, buiten het eigenlijk bestek der Geschiedenis, door bilderdijk (of tydeman) er bij aangebragt zijn; hoe de volgende Deelen veelal de vorige verder aanvullen - en welke drukfeilen een nader gebruik van het werk heeft doen ontdekken. De Hoogleeraar raadt, in eene aanteekening op bl. xiv, te regt aan, bij het gebruik van bilderdijk's Geschiedenis vooral toch de Nalezingen tot vorige Deelen, die in de latere Deelen vervat zijn, niet over het hoofd te zien; daar zij veelal noodzakelijke
ophelderingen of toevoegselen, of ook wel verbeteringen zijn. Elk der lezers voorzeker, die deze Geschiedenis ter hand nam, zal dit met hem eens, en daarom hem dankbaar

{==724==} {>>pagina-aanduiding<<}
zijn voor de moeite, aan dien sleutel besteed, door welken hem het gebruik dier Nalezingen zooveel gemakkelijker wordt gemaakt. Wij voor ons althans brengen den Hoogleeraar dien wèlverdienden dank bij dezen toe. Verdere aanbeveling van dit voor den bezitter der Geschiedenis onmisbaar Stuk ware overbodig.




Beschrijvende Catalogus van 7000 Portretten van Nederlanders en van buitenlanders tot Nederland in betrekking staande, afkomstig uit de collectiën van  de Burlett, Verstolk van Soelen, Lambertsenz. Met twee registers enz. Alles verzameld en beschreven door  Frederik Muller.Te Amsterdam, bij F. Muller. 1853. In gr. 8vo. f 5-70.

Door dit werk heeft de Heer muller alle geschied- en letterkundigen, niet alleen in, maar ook buiten ons vaderland, aan zich verpligt, aan eene lang gevoelde hehoefte voldaan, en tevens aan de portret-verzamelaars een onontbeerlijken Ieiddraad gegeven. - Zeldzaam verscheen een werk zoo te juister tijd als dit; nimmer toch was de lust om portretten te verzamelen, zóó algemeen, en allen ontbreekt een getrouwe gids. In eene breede en wèlgeschreven Inleiding ontwikkelt de Schrijver den oorsprong en het doel van zijn werk; deelt vervolgens zijne denkbeelden mede over verzamelingen van historische prenten in 't algemeen en van portretten in 't bijzonder, over haar nut, haren oorsprong, hare inrigting en beschrijving; waarna hij met eene lijst van vroegere verzamelingen van dien aard en eenige bijzonderheden omtrent hare lotgevallen besluit. Veel van hetgeen de Schrijver mededeelt is geheel nieuw. Als kenner spreekt hij over een vak, aan welks hoofd hij jaren lang stond, en geeft wenken en inlichtingen, die elke verzamelaar op hoogen prijs moet stellen; terwijl men op elke bladzijde sporen ontdekt van ongemeene ervarenheid in de geschied- en letterkunde, niet alleen van ons, maar ook van andere volkeren. Deze Inleiding wordt gevolgd door den Beschrijvenden Catalogus, die 331 digt ineengedrukte bladzijden beslaat.
De Schrijver is zelf overtuigd van de onvolkomenheid van zijnen arbeid; doch wij danken hem, dat die overtuiging hem

{==725==} {>>pagina-aanduiding<<}
niet bewogen heeft om de resultaten er van aan het publiek te onttrekken; eerst na veel en lang onderzoek, en eene reeks van gedachtenwisselingen, kan men op een completen Catalogus hopen. Bij een vlugtigen blik in het werk misten wij eenige bekende namen, en sommige portretten, die wij in ons bezit hebben of vermeld zagen. Zoo misten wij het portret van philips II, geëtst door j.p. lange, naar de teekening van h.f.c. ten kate; dat van augusta maria, Prinses van Oranje, aetatis 12, anno 1643, ovaal regts in 8; die van floris van pallant, van m.a. de ruiter, door waanders, naar bol; van Grave van hogendorp, door l. de koningh, naar radin saleh; van den Generaal-Majoor charles, Baron nepveu, van den Baron tuyl van serooskerke, martens van sevenhoven, j.k. van goltstein, kien, van constantijn huygens, door schoonjans, johan van slingelant, amelia moens, maria van de capelle, van Burgemeester kies, naar goltzius, van pieter paulus met omschrift, door a. zurcher, het portretje van thomas à kempis, oud 92 jaar, met drie regels Nederduitsch, ovaal, van p. post, Achitect van den Prins van Oranje; van j. bogardus, naar f. hals, door s. van de velde; van matthijs van gerwen, Regtsgeleerde te Amsterdam; van de Dichters johannes en petrus van braam, p. nuits; van de Predikanten balthasar en jacobus lydius,
jean guyot, Fransch Predikant te Rotterdam, door houbraken, naar p.j.d. la croix (geb. 5 Mei 1710, ob. 5 Mei 1778); van j.c. sylvius, door rembrandt, van den Geneesheer ernestus ras aet. 54 ovaal regts; het kleine portretje van Dr. van beverwijck vóór zijn Autarceia; dat van j. smetius, e.j. thomassen à thuessink, door portman; van arnold van stalen in zwarte kunst; van bernard stockman françoys, schoolmeester te Dordrecht, ovaal, links, met een boek in de hand; van den Geleerden m.z. boxhorn, ovaal, regts, met zinspreuk en Latijnsch onderschrift; dat van tegularus, door suyderhoeff; van a. koppenol, door c. de visscher, 1658; dat van j. smits, jr., steendruk van mortelmans en co. te Rotterdam; van de vrouw van f. van mieris, door j.s. kauber; van Jhr. j.g.w. merkes van gendt, steendruk van c.w. mieling in folio; van Prof. domela nieuwenhuis en vele anderen. Het ware te wenschen dat er eenige bladen, b.v. in den Navorscher, voor portretten, die niet op den Catalogus van muller

{==726==} {>>pagina-aanduiding<<}
voorkomen, wierden afgezonderd, ten einde voor eene tweede editie van denzelven te kunnen dienen. De Heer muller heeft overigens met de uiterste naauwkeurigheid, kennis van zaken en oordeel den Catalogus geschreven; de daaraan toegevoegde Registers zijn hoogst belangrijk. Nog eens: de geschied- en letterkunde is hem veel verpligt en wacht met verlangen naar den beloofden Catalogus der historische prenten en topographische prenten en teekeningen.




Antoinette bourignon, een beeld uit de Kerkelijke Geschiedenis der 17e eeuw. Door  H. van Berkum,Predikant te Stiens, Schrijver van: ‘de labadie en de Labadisten.’ Te Sneek, bij van Druten en Bleeker. 1853. Met titelvignet. In gr. 8vo. 308 bl. f 3-30.

Antoinette bourignon de la porte, gelijk haar volle naam was, sinds twee eeuwen als eene dweepster gebrandmerkt en van vele dingen beschuldigd, vindt in den Schrijver van dit werk een ijverigen verdediger. Zijne beoefening der geschiedenis van ‘de labadie en de Labadisten’ had hem tevens meer bekend gemaakt met antoinette bourignon, in vele opzigten van den eersten eene geestverwante, en het naauwkeurig onderzoek van hare schriften bragt hem tot de overtuiging: dat ketterhaat en orthodoxisme in haren tijd, en het misverstaan van den tijd waarin zij leefde, in latere dagen, hebben medegewerkt tot het ongunstig oordeel over haar uitgesproken.
Was het hem gelukt eene verzameling van hare werken, die zeer zeldzaam geworden zijn, magtig te worden, hij deelt ons het resultaat van zijne onderzoekingen mede, op eene wijze, die de waarde van zijn boek verhoogt. Antoinette treedt hier voor onze oogen. Grootendeels uit haren mond ontvangen wij kennis van hare betrekkingen en opvoeding; van hare vroegste indrukken, eerst duistere en verwarde, daarna meer opgeklaarde en verbeterde begrippen; van haar werken en strijden, opofferen en lijden. Wij vergezellen haar op hare loopbaan vol afwisselingen en avonturen, die naar een roman gelijken, en deelen in hare verschillende ontmoetingen, in de goedkeuring, medewerking en bescherming, die

{==727==} {>>pagina-aanduiding<<}
zij van dezen, in den afkeer, tegenstand en vervolging, die zij van genen ondervond; tot dat de dood haar op 65-jarigen leeftijd de ruste schonk, welke de aarde haar onthouden had.
Van berkum is blijkbaar met zijne heldin zeer ingenomen. En wie zoude ook de vrouw niet hoogachten en lief krijgen, die een onbezorgden staat en de beste uitzigten vaarwel zeide voor hare overtuiging; die wat zij overal te vergeefs gezocht had, vond in de liefde tot den Heer, en in de zich-zelve opofferende liefde voor anderen? Op de belijdenis van haar geloof en voornemens, bl. 84 en 183 te lezen, zeggen wij: amen! en verblijden ons dat God-zoekende zielen, een de lille, oort, swammerdam en poiret, in haar onderwijs en voorbeeld licht en troost hebben gevonden. En wie zegt het ons: hoe veel goeds menigeen, die zich voor korter of langer tijd in hare nabijheid mogt ophouden, aan haar te danken had; hoe menig zaad, door hare hand gestrooid, in een goeden bodem gevallen, vrucht gedragen heeft? Al was dan haar invloed niet zoo uitgebreid als men wenschen zou; al gelukte het haar niet eene Gemeente vrij van de begeerlijkheden der wereld, in geloof en liefde overvloedig, te stichten, zij heeft toch niet te vergeefs gearbeid; hare nagedachtenis blijft in zegening.
Zullen wij het min gunstige, dat haar karakter en streven aankleefde, voorbijgaan?
De Schrijver doet dit niet; hij verbergt ons de overspannen en geestdrijvende denkbeelden, vooral van haren vroegeren leeftijd, niet: hare ingevingen en roepingen, hare worstelingen met de booze geesten, de verschijningen van christus, en haar spreken met God. Veel daarvan moge, gelijk van berkum te regt opmerkt, in de begrippen van haren tijd en in de gebrekkige opleiding die zij genoten had, verschooning vinden; er blijft echter ten haren laste over, en niet altijd heeft des Schrijvers verdediging ons bevredigd. Omtrent dat spreken met God geeft hij ons hare nadere verklaring op, die de zaak eenvoudiger en aannemelijker maakt. Doch waartoe, bij zulk een juist begrip van Gods geestelijke natuur, als zij toonde te bezitten, dan die vreemde uitdrukking, welke tot misverstand en verkeerde gevolgtrekkingen leiden moest? Zocht antoinette, gelijk andere Hoofden van Secten, zich daardoor het aanzien en den invloed van eene Zieneres en Begunstigde

{==728==} {>>pagina-aanduiding<<}
der Godheid te verschaffen? Hebben wij ook daaraan die ingevingen en roepingen toe te schrijven, welke haar, met verachting van den raad en de waarschuwingen van verstandige vrienden, aan haren oorspronkelijken werkkring onttrokken, en voor vele gevaren en verzoekingen bloot stelden? - Wat het zoogenoemde inwendige licht, waarvan zij en hare aanhangers zoo veel roemden, vermag, verkondigt ons de Heidensche wereld. Het waarachtige licht is ons in de gewijde Schriften gegeven. Antoinette erkende ook, althans in latere jaren, het licht van Gods Woord, en wijzigde daarnaar hare begrippen. Wanneer evenwel zij en hare volgelingen steeds van het inwendige licht bleven opgeven, moest het Hoog gezag der Openbaring daaronder niet lijden en de deur open blijven voor eigendunkelijke gevoelens en groote afdwalingen, gelijk de ondervinding bevestigd heeft?
Van de verdenkingen op de zedelijkheid van haren wandel geworpen, wil van berkum niet hooren. Maar kan hem het verband tusschen mystiekerij en het haar ten laste gelegde opgemerkt, onbekend zijn? Wij verwijzen naar zijne woorden aan den voet van bl. 257, en op bl. 262. Wie dan antoinette-zelve gaf door de keuze van haar gezelschap tot die beschuldigingen aanleiding? En bij de labadie was het in omgekeerde orde hetzelfde! Moest de argwaan niet ontwaken? En wat beteekent de verontschuldiging op bl. 259 aangevoerd?
Schoon was zeker haar toeleg om eene reine Gemeente, door den band van geloof en liefde zamengesnoerd, te stichten; doch hoe veel verschilde de werkelijkheid van het ideaal! Evenmin aan haar als aan anderen is de vestiging van zulk eene Gemeente gelukt. Waarom? Omdat men naar eene schaduw grijpt; omdat de leden van iedere vereeniging, hoe zij zich ook afzonderen, hunne vooroordeelen en driften behouden, en den vijand, dien zij ontvlieden willen, in hunnen boezem medebrengen. Dat men in den kring, waarin de Voorzienigheid ons plaatst, het verkeerde bestrijde, en met zijne eigene verbetering aanvange! Men zal er meer nuts mede doen, dan door zich af te scheuren en nieuwe vereenigingen te maken, waar men voor de verlatene misbruiken andere terugvindt. - Gaarne erkennen wij met van berkum, dat het Christendom geest en leven is, en de Geest des Heeren zijne leden moet bezielen. Maar is daarom de wet verbroken?

{==729==} {>>pagina-aanduiding<<}
Zijn leeringen en voorschriften, regels en vormen overbodig? Waar men ze verwerpt, verwerpt men ligt méér. Die er zich zonder nadeel van kunnen ontdoen, zullen wel tot de uitzonderingen behooren. Dat verlaten van huis en beroep door antoinette en hare volgelingen, om met versmading van vormen en bepalingen heen en weder te doolen, hunne ontevredenheid en tegenstand aan al het bestaande, verdienen waarlijk geene navolging; het voordeel kon de schade niet opwegen. Beter hadden zij, onzes inziens, gedaan, met zamengevoegde krachten te pogen om de bestaande leeringen en vormen met den geest van het Evangelie in overeenstemming te brengen. Jammer dat de Roomsche Kerk dit met alle magt tegengaat! Hoe zij wèldenkenden in hunne edelmoedige pogingen verlamt, ieder licht buitensluit, en voor hare heerschen hebzucht niets ontziet, komt ook in dit werk ten sterksten uit. Vervullen ons hare listige en wreede aanslagen met verontwaardiging en droefheid; ook de gevaren van overspannen gevoel, wilde geestdrift, en niet overdachte ontwerpen worden ons levendig voor oogen gesteld. Van den anderen kant zal niemand met aandacht staren op hetgeen de liefde tot den Heer in eene zwakke vrouw vermogt, tot uitoefening van de choonste deugden, zonder zich tot eenen edelen naijver opgewekt te gevoelen. Wie met de zaak van christus ingenomen, goed voedsel voor zijn verstand en hart zoekt, en zijne schreden regt wenscht te sturen, zal dit boek niet zonder vrucht lezen.
Ook voor de Kerkelijke Geschiedenis levert het werk gewigtige bijdragen. Wat hier over België, meer bijzonder over de steden: Bergen, Mechelen en Rijssel voorkomt, overtuigt ons op nieuw, dat de Heer, ook waar Hij onder een deksel verkondigd wordt, zijne echte belijders telt. Van den staat der Godsdienst te Amsterdam, in Friesland, en Holstein, en van de kerkelijke en wijsgeerige stelsels dier dagen ontvangen wij belangrijke mededeelingen. Zeer gunstig steekt, volgens van berkum, bij den toenmaligen de nu onder de Protestanten van Nederland heerschende geest af. Dat hij waarheid spreken en met de hem verleende gaven bij voortduring woekeren moge, tot opwekking en versterking van regt Christelijke beginselen, is onze wensch en bede!
De vorm beantwoordt aan den belangrijken inhoud. De

{==730==} {>>pagina-aanduiding<<}
stijl is boeijend, naar den eisch afwisselend, en voor den gevoelvollen en godsdienstigen geest, die ons tegenademt, gepast. Schoone passages zoekt men niet te vergeefs. Fraai is de teekening van den Paasch- en lente-morgen als het beeld van het nieuwe leven met den verrezen Heer, bl. 1, 2, 3; indrukwekkend de schildering van het ongenoegzame van Romes eerdienst tot bevrediging der ware behoeften van verstand en hart, bl. 18, 19, 20.
Druk en papier verdienen lof. Het titelvignet, de aanhouding van antoinette op hare eerste vlugt voorstellende, is wèl gelukt; de afgebeelde personen zijn in het costuum van hunnen tijd. De correctie is goed. Op bl. 39 hebben wij als een woord van demosthenes gevonden: ‘dat de kloosters drie dingen zoeken: het eerste: geld; het tweede: geld; het derde: geld.’ Voor niet geletterden mogt het wel iets duidelijker zijn, dat dit slechts eene variatie is van de antwoorden van demosthenes omtrent de vereischten in den redenaar. (*) Bl. 77 staat: ‘jeuzelen’. Is het een Provincialisme? Of moet het ‘treuzelen’ zijn?

g.v.

Jaarboekjes voor 1854.

1. Aurora. Jaarboekje voor 1854. Uitgegeven door Mr. j.l.d. nepveu en s.j. van den bergh. Te Haarlem, bij A.C. Kruseman. 264 bl. f 4-90.

2. Holland. Almanak voor 1854. Uitgegeven door Mr. j. van lennep. Te Amsterdam, bij Gebr. Kraay. 230 bl. f 3-50.

3. Almanak voor het Schoone en Goede. 1854. Te Amsterdam, bij A. Jager. 189 bl. f 1-80.

4. Vergeet mij niet. Muzen-Almanak voor 1854. Te Amsterdam, bij J.H. Laarman. 256 bl. f 3-90.

{==731==} {>>pagina-aanduiding<<}


5. Christelijke Volks-Almanak voor het jaar 1854. Te Amsterdam, bij P.N. van Kampen. 172 bl. f :-90.

6. Nederlandsche Volks-Almanak voor 1854, onder de Redactie van h.j. schimmel. Te Schiedam, bij H.A.M. Roelants. 175 bl. f :-90.

7. Almanak voor Hollandsche Blijgeestigen 1854. Te Schoonhoven, bij S.E. van Nooten. 192 bl. f :-60.

8. Zeeland. Jaarboekje voor 1854, verzameld door h.m.c. van oosterzee. Te Middelburg, bij Gebr. Abrahams 192 bl. f 1-50.

9. Geldersche Volks-Almanak voor 1854. Te Arnhem, bij Is. An. Nijhoff en Zoon. 243 bl. f :-90.

10. Almanak voor de Jeugd voor 1854. Onder de Redactie van a. ising. Te Amsterdam, bij H.J. van Kesteren. 142 bl. f :-45.

No. 1. De Heer kruseman heeft zijne Aurora doen bekleeden met een bijkans geheel donkeren rok, zoodat de schoone nu een hoogst deftig voorkomen heeft naast hare lagchende, met goud en gekleurde bloemen rijk uitgedoste Nederlandsche zuster Holland. De band en bois robuste hoewel fraai is echter in het gebruik minder aangenaam dan de banden met gladde spiegels. Gunstiger dan door den band onderscheidt zich het werk door de fraaiheid der gravuren en het keurige van den inhoud. Gedichten van anna, en van de Heeren ter haar, van den bergh, van groningen, van zeggelen, de génestet, warnsinck, lesturgeon, van den broek, heije, brester, van lennep, cremer, schimmel, winkler prins, beets, ten kate, dorbeck en de zich noemenden richard en didymus, maken den poëtischen inhoud uit; terwijl de prozastukken geleverd zijn door Mw. bosboom-toussaint, en de Heeren van westrheene, sels, en van koetsveld. Na het noemen dier oude en jongere puikpoëten in gebonden en in niet gebonden stijl, behoeven wij niet te zeggen, dat de Aurora buitengemeen veel schoons, ja, bijkans geen enkel stuk bevat dat niet, in het genre waartoe 't behoort,

{==732==} {>>pagina-aanduiding<<}
uitblinkt. Als de voornaamste stukken in deze bloemlezing beschouwen wij a. het tafereel van Eliza's vlugt, door ter haar; ofschoon wij den laatsten regel der gebruikte stance liever een voet langer zouden zien. Elke stance is door den korteren sluitregel te zeer tot een geheel afgeperkt, waarbij men rust; dit vertraagt den gang, vooral in de derde afdeeling, en kan bij de voordragt (het stuk zal dikwijls worden voorgedragen) ook dikwerf het effect benadeelen. Wij zouden overigens nimmer geloofd hebben dat die puntige stancevorm van een luimig volkslied (de stance van den Meineed is eene uitbreiding van dien vorm) geheel onveranderd met een ernstig onderwerp zou zijn te vereenigen. - b. Julianus door van groningen, die den alexandrijn nog in eere houdt, en wiens alexandrijnen - gezwegen van de verdienste van het gedicht in het algemeen - ons aan die van vondel en bilderdijk deden denken. - c. Napoleon door schimmel, bij welks eerste gedeelte wij in twijfel stonden, of we niet eene uitmuntende vertaling lazen uit het Fransch van den gedachtenvollen de lamartine. - d. Het vedeldeuntjen bij de wieg, door beets; een meesterstukje van geestige losheid en schalksheid, mits men het refrein: ‘de vader niet met al’ (waarom niet: niemendal?) opvatte als eene schalksche uitdrukking van innige liefde. Zoo moet de dichter 't gemeend hebben in overeenstemming met de gravure, naar den in dit genre éénigen bles: hoe zou de moeder zoo regt gelukkig haar jongen aanzien, en hoe zou de vader zoo opgeruimd voor zijn jongen fiedelen, als hij niemendal van hem hield? - e. Des Konings
vriend door Mw. bosboom-toussaint: het slot eener soort van trilogie, wier eerste en tweede gedeelten zich in den Holland en in den Almanak voor het Schoone en Goede bevinden. Elk der deelen echter is een geheel op zich-zelven. Dit bevat eene uitvoerige voorstelling van het karakter van den verspaanschten voormaligen Dordschen Schout en kettervervolger jan van drenkwaart, boudewijnsz., en van diens armoede aan geluk en zielenvrede bij het bezit der hoogste waardigheden in Spaansche dienst, en der vriendschap zelfs van Koning filips III. De schilderij is meesterlijk; misschien slechts wat te zéér verstandelijk inspannend voor een Jaarboekje. Zeker zullen vele lezers en lezeressen grooter behagen vinden in westrheenes Zuster en Broeder, en zelfs in den Notarisklerk

{==733==} {>>pagina-aanduiding<<}
van sels, die meer tot het gevoel spreken. Maar wat ons bóven alles behaagt; wat misschien wel het voortreffelijkste is van ál wat de Jaarboekjes ditmaal bevatten, is het verhaal Arme familie door van koetsveld. Wij weten niet van den Eerw. Schrijver ooit iets gelezen te hebben dat meer in de ziel grijpt dan dit kleine drieledige verhaal, omtrent de werking van de stem der menschelijkheid, de stem der natuur, en de stemme Gods. De woorden zouden ons ontbreken voor den indruk dien 't bij ons heeft nagelaten.
De gravuren van w.f. wehmeijer, naar liernur en bles en van d.j. sluyter, naar israëls, smits en scheffer zijn, door de gelukkige keuze der stukken en door de hoogst verdienstelijke uitvoering, geheel in overeenstemming met den ongemeen, keurigen inhoud. Moesten er aanmerkingen worden gemaakt, dan zouden het haar van den profeet (*) in scheffers Drie Koningen, en de linkerhand en mouw van het meisje in liernur's Kerkgang er welligt stoffe toe geven. Maar wij juichen liever de beide kunstenaren onvoorwaardelijk toe, en vestigen de aandacht inzonderheid op de fraaije, bezielde gravure naar bles, en de, naar ons gevoelen, alles overtreffende naar israëls. Behalven die fraaije platen bevat de Aurora een portret van den Heer tollens, gegraveerd door wehmeyer naar ehnle.

No. 2. In het uiterlijke van den ‘Holland’, dien zwarten grond met gulde halmen en gekleurde bloemen, ziet men de bestemming van het boekjen als in een spiegel: mengeling van nut en vermaak, leering en spel, strakzienden ernst en lachwekkende scherts. De prozastukken hebben allen een historisch aanzien. Van lennep betoogt, dat wij onze voorvaderen (wij zijn dat volkomen met hem eens) niet ligtvaardig als modellen moeten aanbevelen. Dat stuk, hoewel blijkbaar vlug geschreven, getuigt in de zaken op nieuw van 's dich-
{==734==} {>>pagina-aanduiding<<}
ters bekendheid met de oudere geschiedenis ook der zeden en gebruiken. Hij had er bij op kunnen nemen wat wij elders vermeldden: dat het bestuur van een der Godshuizen te Amsterdam, in der tijd, verandering van tooneelbestuur verlangde, omdat het bestaande de zedebedervende kluchten niet deed vertoonen, die méér opbragten. - Dr. arend verhaalt, vrij droog en half kronijkmatig, wat er voor en bij de komst en tijdens het verblijf van napoleon te Amsterdam, in October 1811, gedaan en gebeurd en geschreven is; maar met dat verhaal zijn wij 't niet volkomen eens. Wij zouden b.v. denken, dat napoleon naar Holland is gekomen: om het Land van nabij te leeren kennen; om het volk ontzag in te boezemen voor zijne krijgsmagt, en: om de jonge lieden graag te maken naar de dienst. Het eerste blijkt uit zijne inspectie-reizen, en voor het tweede en derde waren de magt en pracht waarmede hij kwam volmaakt wél berekend. Welk een ontzag voelde ieder onwillekeurig voor die sterke ruiterbenden in 't vuur gehard, en welk een indruk maakten de fraaije monteringen, vooral der lansiers, en inzonderheid der roode? - Op bl. 75 wordt het aan wantrouw toegeschreven, dat de Keizer op watertogtjes zijne eigene roeijers gebruikte; maar - welk kwaad
konden de maritime gardes d'honneur hem toebrengen waartoe ze juist noodig hadden aan de riemen te zitten? Als er wantrouwen heeft bestaan moet het geweest zijn omtrent hunne gehardheid. De mariniers der garde waren geharde kerels van wier krachtsinspanning de Keizer méér kon vergen, dan hij verwachten kon van de gardes d'honneur: jeugdige zonen van kooplieden en andere fatsoenlijke burgers. Wij meenen echter hen, ten minsten éénmaal, wel degelijk in 's Keizers sloep op de roeibanken werkzaam te hebben gezien. - De vleitaal der dagbladen ontschuldigt de S. met de omstandigheden en de vrees; maar wij gelooven dat zij enkel het werk is geweest van de overijverige policiebeambten. Ook het gejuich was hun werk; niet alleen door omkooping, maar zij gingen, waar 't kon, voor den geweldenaar uit, en geboden ieder den hoed af te nemen, en te roepen ‘Vive l'Empereur!’ - Wie 't eerste niet dadelijk deed werd den hoed van 't hoofd geslagen, en wie 't andere niet deed liep gevaar van opgebragt of mishandeld te worden. Zoo deden althans de bekende Kommissaris ch.....en zijne trawanten. Noch de Amsterdammers, noch

{==735==} {>>pagina-aanduiding<<}
de Zaandammers, noch de bevolkingen van andere steden, hebben, dunkt ons, voor zich-zelven te blozen over die ‘walgelijke’ taal, het werk van eenige geheel verfranschte bezoldigden, den naam van Nederlanders toen niet waardig. - Dat napoleon met caulincourt op de straat het gesprek gevoerd zou hebben dat bl. 80 vult, is niet waarschijnlijk; deels om den tijd en de plaats, maar vooral om het kinderachtige: ‘Meent gij caulincourt’ enz., alsof deze nog een schoolknaap ware. - Het gezegde, napoleon in den mond gelegd: ‘Dwaas is hij die op de toejuichingen van het volk op de straat bouwt’ (die stijl is gansch niet Napoleontisch) deed ons denken aan een versje dat we eens vertaalden, naar de hemel weet wien:

Toen cromwell naar de City ging 
Al 't volk hem met gejuich ontving. 
Toen sprak zijn secretaris ‘Heer! 
Wat mint dat goede volk u teêr!’ 
Maar cromwell lachte en zeî: ‘alle eeuwen 
Was 't domme volk geneigd te schreeuwen: 
't Zou even blij zijn snaters roeren, 
Als 't u en mij ter galg zag voeren.’ 

Wij vatten het nut of doel niet van dit geheel oppervlakkig verhaal, hetwelk - als er niets op ware af te dingen - de natie weinig vereeren zou, en zeker niet geschikt is om eenig goed denkbeeld te geven van den geest des Nederlandschen volks in October 1811. - Mw. bosboom-toussaint geeft hier het eerste gedeelte van hare gemelde trilogie: het fraai geschreven verhaal der redding van den, in 1570, wegens ketterij aangeklaagden en door den reeds genoemden Dordrechtschen Schout gezochten koopman adam voogd; in later tijd de echtgenoot van de moedige juffer van beveren. Wij brengen der begaafde Schrijfster hulde en dank toe voor die uitmuntende bijdrage. - Beeloo levert, onder den titel: Eene Bambochade, eene vertelling betreffende den schilder pieter van laar, bijgenaamd in 't Hollandsch: bamboots; een stukje aangenaam van stijl, maar dat het groote gebrek schijnt te hebben van geheel verdicht te zijn. De Schrijver noemt geene bronnen, en 't geen hij verhaalt strijdt in alle opzigten met de berigten aangaande van laar in immerzeels

{==736==} {>>pagina-aanduiding<<}
Levens en Werken der Hollandsche en Vlaamsche Kunstschilders, enz., D. II, bl. 145 en 146. Volgens dezen b.v. waren zijne ouders gegoede lieden, die niets spaarden aan zijne opvoeding, en stierf hij 60 of 61 jaren oud, aan eene bezetting op de borst; terwijl beeloo hem voorstelt als in diepe armoede grootgebragt; en ten slotte als verdronken, naar 't schijnt door zelfmoord, ten gevolge van eene ongelukkige liefde. - Als dat alles niet verdicht is, moge de S. zijne bronnen opgeven; maar is 't verdicht, en zijn de berigten van immerzeel overeenkomstig de waarheid; dan vergunne hij ons hem te vragen: of 't geoorloofd zij met de levens van historische personen aldus om te springen? - De poëtische bijdragen zijn geleverd door van zeggelen, van den broek, timme, van lennep, van den bergh, withuys, beets, ten kate, hasebroek, sybrandi, binger, de bull, ter haar, regeer en de zich noemenden didymus en simeon anton, alsmede den grappigen schoolmeester; terwijl men één stukje vindt geteekend h.c.d.w., en uit de Handschriften van hooft, eene onuitgegeven beschrijving van de Min. Dat gedeelte wedijvert in degelijkheid en schoonheid met de poëzij in de Aurora, en wij betreuren zeer geene plaats te hebben om er eenigzins over uit te weiden. Hoe gaarne zouden we een paar coupletten mededeelen uit ter haars Kinderblijdschap; een juweel van poëtische schilderkunst, dat we niet minder hoogschatten dan Eliza's vlugt. Doch uit welk der gedichten zouden we niet gaarne iets overnemen; maar het bestek is onverbiddelijk. Toch kunnen we het boeksken niet digtslaan zonder welverdienden lof te schenken aan de jeugdige zangers ‘die nu reeds toonen wat zij later zullen zijn’, inzonderheid aan
didymus; en de vreugde uit te spreken die ons vervulde, toen wij vernamen dat de verdiensteijke Maaspoeët l. van den broek alleen bij vergissing op bl. 30 als overleden wordt voorgesteld. Intusschen kan de noot waarin dat geschiedt haar nut hebben. Het is maar al te waar: de gedichten van dien gevoeligen kunstkeurigen zanger zijn te weinig bekend, en worden te weinig gewaardeerd; maar het is geene onverschillige zaak dat te hooren van Mr. j. van lennep. Moge zijne gegetuigenis, bij de onderscheiding door den grooten tollens aan zijn werk bewezen, nu strekken, om dien tot heden minder gevierden meesterzanger naar verdienste te doen schatten.
Als gewoonlijk wordt dit meest populaire van onze Jaarboekjes geopend met een zeer uitvoerigen Kalender van den Heer stamkart, en besloten met eene korte satirieke Kronijk van belangwekkende gebeurtenissen in het afgeloopen jaar, door den Redacteur.
De gravuren van d.j. sluyter, naar c. rochussen en h.f.c. ten kate en van w.f. wehmeijer, naar n. pieneman, marie ten kate, en ary scheffer, zijn fraai, even als die in de Aurora; alleen de voorstelling van napoleons nachtwanling is minder behagelijk. Ongemeen schoon, daarentegen zijn die van den levenslust en de levenszatheid, naar pieneman en scheffer,

{==737==} {>>pagina-aanduiding<<}

No. 3. Onder drie der plaatjes in den Almanak voor het Schoone en Goede, staat een naam die niet tot de Hollandsche Schilderschool behoort; de namen van gallait, de keyzer en madou zijn er al dus aan verbonden: - beroemde en hooggeschatte namen voorzeker, en toch zou het aangenamer en beter zijn, als ook dáár namen stonden van Nederlandsche Schilders. Het is voor den meester eene eer, voldoening en aanmoediging, een zijner stukken voor de gravure gekozen te zien; hij heeft daar ook belang bij, want zijn naam en zijn werk worden er meer algemeen door bekend en geacht. De keus der stukken voor het plaatwerk is alzoo geene onbeduidende zaak, maar veeleer eene zaak van Nationale aangelegenheid; want vele van onze meesters, de jeugdige vooral, hebben behoefte aan voldoening en aanmoediging, en wie hunne ontwikkeling bevordert, werkt mede aan 't in stand houden en den opbouw van ónze schilderschool-zelve. Om dezelfde redenen is 't dan ook voor het publiek een verdienstelijk werk, bij voorkeur die praehtboekjes te ondersteunen, bij wier zamenstelling op de belangen van de Nederlandsche schilders en graveurs het meest is gelet. Immers, dat de Uitgevers op eigen bodem, zelfs bij jonge meesters zulke schilderijen vinden waaruit goede keuzen zijn te doen, en niet noodig hebben naar buiten's lands uit te zien, bewijzen o.a. de gravuren in de Aurora en den Holland naar schilderijen van de nog jeugdige, en verdienstelijke liernur en marie ten kate. - Het behoort wel niet eigenlijk tot onze roeping, dat we de belangen der Nederlandsche schilderkunst en harer beoefenaren hier bepleiten; maar wij willen toch niet verbergen, hoe wenschelijk 't, om de aangevoerde redenen, naar ons gevoelen is, dat de Heer jager voortaan
slechts dán tot de werken van naburen of vreemdelingen zijne toevlugt neme, wanneer uit die van landgenooten geene goede keuzen gedaan kunnen worden. Zóó doende - wij zijn er zeker van - zal hij in 't vervolg jaar op jaar een almanak uitgeven, waarin geene andere dan Nederlandsche namen voorkomen, en dan des te meer onze eigen jongere of oudere meesters aan zich verpligten, en des te grooter dienst bewijzen aan de vaderlandsche kunst. - Intusschen zijn de gravuren, als zoodanig, en ook alle de letterkundige bijdragen in dit Jaarboekje van zuiver Nederlandschen oorsprong, en 't is daarom dat wij 't, in weerwil van zijn kleiner formaat, aan een grooter en anderzins prachtiger laten voorafgaan.
De gravuren zijn allen van sluyter, en, gelijk ze van hem niet anders te wachten zijn, zeer verdienstelijk; doch de sujetten van die naar werken van buitenlandsche meesters komen ons voor, niet allen zéér gelukkig te zijn gekozen. Wie herinnert zich gallaits meesterstuk: den laatsten levensmorgen van egmond niet? Doch het treffend effect van dat stuk ligt voor den minkundigen in de gewaarwordingen der zielen, zoo sprekend en levendig in de blikken en trekken der twee figuren uitgedrukt; en voor den kenner, bovendien, in de kunstige schildering van de werking, ontmoeting, en zamen-
{==738==} {>>pagina-aanduiding<<}
vloeijing van de lichten der lamp en des dageraads; maar noch 't een noch 't ander is door de graveernaald, vooral op zulk eene kleine schaal, anders dan zeer flaauw weder te geven. - De voorstelling van petrarca, die slechts bij zeer weinig lezers anders dan bij geruchte bekend is, kan zeker niet algemeen groote deelneming opwekken, en de voorstelling is ook te théatraal; de figuur van petrarca is te jong voor 70 jaren, en de krachtige stand van het linkerbeen strookt niet met de onmagt der bewusteloosheid van den stervende.
Een derde gedeelte van den inhoud is poëzij, en bevat oorspronkelijke bijdragen van wijsman, van den bergh (wiens verdienstelijke muze ongemeen vruchtbaar is), alberdingk thijm, lesturgeon en de jeugdige dichteresse estella hertzveld, benevens vertaalde van tatum zubli, hecker, en van lennep. Wij hebben den meesten dier zangers bijkans niets dan lof en dank aan te bieden. - De lange lijkzang op den Hertog van wellington, naar tennyson (ofschoon door óns met genoegen ontvangen) ware elders misschien beter geplaatst geweest. - Bij het plaatje van den welbekenden don quichot hadden we liever een luimig dichtstukje gevonden, dan de hoogernstige satierieke aanval van a.t. op de tegenwoordige vormen der burgerlijke maatschappijen, in tegenoverstelling van die uit de dagen der dolende ridderschap. Dat cervantes den Don Quichot zou geschreven hebben, zoo als a.t. aanneemt, niet om de middeleeuwsche dolende ridders belagchelijk te maken, maar om hén te bespotten die met deze ridderschap den spot dreven, is, tot redding van de eer der middeleeuwen, niet onaardig verzonnen; maar ook niets meer dan een paradox zoo lang 't niet blijkt uit geschriften van cervantes-zelven. En dat die geschriften niet zijn aan te wijzen, en dat hier enkel sprake is van een subjectief gevoelen van een vernuftigen denker, blijkt uit von quand op wien a.t. zich beroept, (die volgens de aanhaling op bl. 177) niet beweert, dat het zoo is, maar alleen zegt: ‘Es scheint mir oft, als wenn cervantes, enz. - De Heer zubli komt ons voor aanmerkelijk te zijn vooruit gegaan. Van de jeugdige estella doet het
ons leed, dat zij zich gewaagd heeft aan een onderwerp zoo weinig voor háár geschikt. Hare versregels op zich-zelven zijn welluidende bewijzen van haren veelbelovenden aanleg, en de toon van haar dichtstuk bij den stervenden petrarca getuigt van een gevoelig hart; maar 't is overigens te onbeduidend, en heeft niets van de kleur des tijds of der plaats, en druischt ook aan tegen de leer der toen heerschende Roomsche kerk. - In proza vindt men: a. eene belangrijke bijdrage van Dr. beynen betreffende den Grave van egmond; waarin een beknopt overzigt van des Graven staatkundige loopbaan een merkwaardig, voor velen zeker nienw licht werpt op het karakter van dat deerniswaardige slagtoffer voor den strijd der vaderen. b. Het tweede gedeelte van de uitmuntende trilogie van Mejw. bosboom-toussaint, waarin men den Dordrechtschen Schout leert kennen uit zijne handelingen tegenover den kunstschilder jan woutersz van cuyk, die,

{==739==} {>>pagina-aanduiding<<}
gepijnigd en ten vure verwezen, als martelaar sterft. - Of zulke verhalen in Jaarboekjes op hunne regte plaats zijn, mogen anderen beslissen; wij voor ons danken de begaafde Schrijfster voor het zielvol drietal verhalen betreffende jan van drenkwaard boudewijnsz, die, om der stoffe wille, zeer mogelijk niet allen even zeer zullen behagen, maar wier ververdienstelijke bewerking zeker algemeen zal worden erkend.

No. 4. De Vergeet mij niet is fraai en smaakvol gebonden, en prijkt bij het openslaan al dadelijk met een keurig, als sprekend portret van de rijkbegaafde vaderlandsche Schrijfster Mejw. e.j. hasebroek. Voorts is hij versierd met twee Nederlandsche gravuren; de eene van zeelander naar jan steen; de andere van taurel naar h.f.c. ten kate, en met drie gravuren van buiten 's lands, voorstellende eene boersche briefschrijfster, en twee jonge dames; de eene met eene kat, de andere met eenen hond. De gravure met den hond is ongemeen fraai; doch de twee anderen, hoewel óók behagelijk voor het oog, zijn veel minder. Bij elk der gravuren leest men eenige regelen, die te geestig zijn om niet aan den Redacteur te worden toegeschreven. De inhoud bevat negen nagelaten gedichten van simons, brouwenaar, en boudewijn (van vliet), en den herdruk van een vroeger dichtstukje van van den broek. - Voorts nieuwe poëzij, in vertaalde bijdragen van dorbeck, tatum zubli, blieck, laurillard, van lennep, viehoff, warnsinck, bz., van den broek, quack, mensing, dautzenberg, prudens van duyse, didymus, gewin, muskeyn, koenen, van den bergh, hasebroek, van den bergh (w.j.h.n.) alberdingk thijm en boxman. Bij zoo veel naïfs, schoons en verhevens als ook daaronder is, beklagen wij ons alweder over de naauwe perken van het bestek, dat ons dwingt den lust te smoren om iets over te nemen; doch de keuze zou ook moeijelijk zijn. Ééne kleinigheid echter, waarschijnlijk van den Redacteur:

De koekkoek deunt in groene bladgewelven 
En ‘koekkoek’ piept het pluimloos jong hem na, 
In al wat wordt, slaan wij wat heenging ga: 
De mensch herhaalt in ieder mensch zich zelven. 
 
Uw kinderspel, uw rozendroom der min, 
Uw hoop en zorg, uw zonneschijn, uw stormen, 
't Vloeit met uw bloed het hart der kleinen in: 
Het nieuwe is niets dan 't oude in jonge vormen. 

Gelijk een paar Vlaamsche puikdichters, als vroeger, tot het poëtische gedeelte hebben bijgedragen, zoo heeft ook de Vlaamsche Schrijver snieders het prozaïsche gedeelte met eene uitvoerige Novelle Uit het leven verrijkt. Het verhaal is zeer romantisch, en verre van de ongekunstelde eenvoudigheid en waarheid die de Novellen onzer Nederlandsche meesters onderscheiden. Evenwel het is belangwekkend en boeijend doch hinkt in een opzigt, want in het kerkelijke heeft het de kleur niet van de plaats der handeling. - Waarom niet? - De uit het

{==740==} {>>pagina-aanduiding<<}
Spaansch vertaalde declamatie petrarca en laura had wel onvertaald mogen blijven, daar ze de waarheid niet tot grondslag heeft. Des Spaanschen schrijvers onderstelling omtrent de modellen der geschilderde Madonna's is niets méér dan dát, en wat hij zegt omtrent petrarca en laura, en haar echtgenoot de sade, kan het den toets van het onderzoek doorstaan? Petrarca's liefde was zoo Platonisch niet als men doorgaans denkt, en de vraag is: wat er van geworden zou zijn als zij aanmoediging had gevonden. Maar de gehuwde staat en het gedrag van laura verbieden ons te gelooven, dat zij meer dan bewondering voor hem gekoesterd hebbe, en haar echtgenoot de sade, in plaats van zich over den hartstogt des dichters niet te verontrusten, zorgde wel, dat hij zijne schoone gade niet sprak. Dat werd ook verboden door de zorg voor haren goeden naam bij de wereld. Eerst na vele jaren, toen laura's schoonheid had uitgebloeid, was haar man toegevender en zij-zelve minzamer jegens den dichter, die toen binnen de palen bleef. - Italië heeft voor zijne dichtkunst en taal veel aan die ongeoorloofde liefde te danken; maar overigens is het geval - door dezen bewonderd, door genen bespot - strijdig met het Evangelie, en strijdig met de goede zeden, en zeker niet geschikt om de ‘riddertijden’ en 't geen er naar zweemt te verheerlijken. - Een heel raar geval van molster is eene lieve Novelle, regt in den Hollandschen trant. - In te laat aan 't station schetst de geestige donkersloot, nu en dan snaaks genoeg, eenige groepen van te-laat-komers, en De thuiskomst van de vlugtelingen, door
Mejw. hasebroek, is het verhaal der laatste handeling van eene bedrogene, verlatene en verlorene, gelijk er zoo vele zijn; maar die, ‘gebroken naar het ligchaam, gelijk naar de ziel’ naar het ouderlijke huis wederkeert, om aan de voeten van hare oude godvruchtige moeder te sterven. - Wij danken de gevoelige Schrijfster voor dat treffend verhaal.

No. 5. Van de Almanakken meer voor het volk bestemd en door den goedkooperen prijs voor bijkaus elk verkrijgbaar, noemen wij het eerst de Christelijke Volks-Almanak, die de oudste en ook wel de nuttigste is. De geestelijke liederen en kleine dichtstukjes die hij bevat zijn van van leeuwen, gewin, adama van scheltema, van den broek, dikema, lesturgeon, graadt-jonckers, viehoff, quack, jonckers (j.b.), 't hooft, van der noordaa, en eenige ongenoemden. Zij zullen allen met stichting gelezen worden. In het Sonnet Ecce Homo wordt gesproken van eene door de Engelen voor den Heiland gevlochten lauwerkroon; wij vinden die kroon van lauweren beneden de waarde van het goddelijke: elders kan ze schoon zijn, maar hier wordt ze plat door 't verhevene van den persoon. Voor de stancen van eens Christens heimwee bestaat zeker eene oude melodie; ze zijn regt zangerig, en 't zou genoegen hebben gedaan, als die zangwijze er bij ware gevoegd. In proza is bijgedragen door van vollenhoyen, meijer, van

{==741==} {>>pagina-aanduiding<<}
der zwaag, swalue, de ridder, mina, en een ongenoemde. De opwekking naar aanleiding van het Kamp is, dunkt ons, een werkje van valsch vernuft, of althans zeer ver gezocht, gelijk veelal wanneer men het wereldsche wil toepassen op het geestelijke. Wat overeenkomst is er tusschen 't gebruik maken van geestelijke wapenen in den dagelijks, persoonlijk en op zich-zelven staande, door den Christen te voeren strijd op leven en dood tegen zonde en verleiding - en 't gebruik der wapenen in een kamp, waar de soldaten geoefend worden niet op zich-zelven, maar in 't manoeuvreren in massa; en niet aangevoerd worden tot een ernstigen strijd, maar tot spiegelgevechten? - De andere stukken zijn verdienstelijk, en het verhaal Rijk en arm van den ongenoemde j.l.m.jr. is zoo treffend, dat het onzes inziens wel verdient in éenen adem genoemd te worden met het overschoone Arme familie van koetsveld, in de Aurora. - De vier steendrukplaatjes zijn, zoo als ze zijn; er is eene Ecce Homo naar guido reni onder, die tegenover den titel staat en het boekje versiert.

No. 6. De Nederlandsche Volks-Almanak van den werkzamen schimmel is mede reeds gunstig bekend, en verdient dat. De Redacteur wordt niet overvloedig maar goed bijgestaan. De poëzij, die maar een klein gedeelte van den inhoud beslaat, is van van den broek, wijsman, van zeggelen, van der hoop, van den bergh, werndley, den Redacteur en m; van den laatsten aardig in den trant van huygens. Als we ruimte hadden deelden we gaarne iets mede uit Het jongste kind, de Boerenhaard, of het Naaistertje, die, met Oud en iong een liedje, zonder naam van den maker, ons het méést behagen. Wie zingt den liedjesdichter niet na met een gloeijend hart;

Wij zijn nog niet gezonken; 
Hoe ook de nabuur smaalt, 
De vlag, die heeft geblonken 
Zoo ver de zonne straalt, 
Is nog niet neêrgehaald. 
Dies broeders, komen vreemden, 
Die schimpen op de beemden, 
Zoo glorierijk weleer, 
Wijst niet steeds uw verleden, 
Maar 't wonder van uw heden: 
De drooggemalen meer. 

Vier prozastukken, allen weder zeer verdienstelijk, dragen de namen van molster, zimmerman en schimmel, die er twee leverde, waarvan de eerste een zestiende-eeuwer op nieuw doet zien dat hij de gave der objectiviteit in eene goede mate bezit; het is echter jammer dat de S. dit lieve verhaal tot een sprookje heeft gemaakt. Het middel van ontknooping is niet gelukkig verzonnen, en wij kunnen hem dus dáármede niet féliciteren. Dat pikman, op grond van gebrekkige inlichtingen, alles verkoopt wat hij bezit, om opzettelijk een scheepje te kunnen laten bouwen tot het gaan zoeken

{==742==} {>>pagina-aanduiding<<}
van een ergens aan de Iersche kust gezonken Spaansch galjoen, waarin, naar hij heeft hooren zeggen, zich kisten vol met gouden pistoletten bevinden, schijnt de daad niet van een bezadigden Hollander, maar van een ligtzinnigen avonturier of van een dwaas. Dat voorts die pikmans in spijt van gebrekkige hulpmiddelen zoo spoedig de plaats vindt waar dat galjoen in de diepte der zee bedolven ligt, laat zich moeijelijk gelooven; doch - dat hij van zulk een zwaar en sterk gebouwd, door de zee overdolven galjoen, niet alleen, met eenvoudige dreggen en beugels, het geschut grijpt en opvischt, maar zelfs het zware, allersterkst bevestigde dek van de schootvrij gemaakte kajuit (bl. 56) vat, en op- en wegligt, en uit die kajuit de kisten met pistoletten opvischt - dat behoort zoo wij meenen niet tot het gebied der waarheid, maar tot het domein der sprookjes of van de mirakelen. - Ook dit onderhoudende Jaarboekje bevat vier, doch mede niet fraaije steendrukplaatjes; de groep van die bij het jongste kind is behagelijk.

No. 7. Wie kent niet reeds den Almanak voor Blijgeestigen door den blijgeestigen dichter van zeggelen geredigeerd. Twee-en-veertig dichters, dichtoefenaars en novellisten hebben tot den inhoud bijgedragen. Wij zullen onze lezers met de optelling van zoo vele namen niet vermoeijen, maar leggen de verzekering af, dat de inhoud aan den titel beantwoordt; alleen het gesprek tusschen tusschen twee scheveningers over de telegraaf en het Groote gastmaal te Lochem, deden onze blijgeestigheid een oogenblik wankelen. Wij vonden er echter ruimschoots vergoeding voor in vele anderen der dichtmatige, ten deele zelfs poëtische bijdragen, die, zoo wel wat de bewerking als de onderwerpen betreft, voor liefhebbers van blijgeestigheid zijn berekend. Dat is ook het geval met het Extract, en de Aphorismen van j.n. en de twee verhaaltjes een spoorwegwachter door g., en In de diligence door a. ising. Twee aardige steendrukplaatjes helpen een paar momenten uit den inhoud aanschouwelijk maken. Wie gaarne zijne lippen eens plooit tot een stillen lach, kent dit boekje en zal ook dézen jaargang niet ongekocht laten. - Voor Heeren Rederijkers is het bundeltje mede zeer bruikbaar: het bevat méér dan één luimig stukje voor eene dramatische voordragt geschikt, en wel waardig gekozen te worden tot afwisseling van de doorgaans ernstige voordragten.

No. 8. De Zeeland, in gestempelden linnen band met goud op den voorspiegel en rug, heeft uitwendig een zeer behagelijk voorkomen, en onderscheidt zich door den meestal historischen inhoud. Hij bevat: eene statistiek van de bevolking; een Kalender, die tevens bij de datums aanwijst wat er in Zeeland gedenkwaardigs is voorgevallen; voorts de volgende bijdragen in proza: de oorsprong en opkomst van Sluis; de toren van Westerschouwen (met eene afbeelding); Keizer napoleon in den polder de Zuidkraayert, in 1811; eene studie uit de helft der XVIIde eeuw; cornelis boey; het beleg

{==743==} {>>pagina-aanduiding<<}
van Sluis, in 1587; maerten thijssen, Hollandsch-Zweedsch-Admiraal; de graftombe der van borselens van St. Maertensdijk; de geboorteplaats en het geslacht van johan de knuyt; Twee Goesenaren (jasper barse, Jezuïet, en bernardus smijtegelt, Predikant); maria van reigersbergen (met portret); de vroegere bestrating en straatverlichting hier te Lande, en meer bepaald te Middelburg; fransche mie (met eene uitslaande plaat van het dansen om den vrijheidsboom te Middelburg in 1795; gesteendrukt naar eene prent uit dien erbarmelijken tijd); de danserië; en: nasprokkeling. Men vindt hier alzoo geene enkele Novelle. Die tot opheldering der geschiedenis van steden en gedenkteekenen, familiën en merkwaardige personen meer of minder dienstige, maar altijd belangrijke stukken zijn geleverd door Dr. ab. utrecht dresselhuis; Mr. moens van bloois; Dr. callenfels; Mr. de jonge; Dr. schotel; Dr. de stoppelaar; Dr. piccardt; Mr. de windt, en de Heeren: leupe, was, bal snijders en den Redakteur van oosterzee (h.m.c.). Daartusschen vindt men kleine poëtische bijdragen van ten kate, berman, van den bergh, van der noordaa, van harderwijk, de kanter, römer, bal snijders en een paar ongenoemden. Dit is, gelooven wij, genoeg gezegd om het zamenstel en de waarde van het boekje te doen kennen. In bijzonderheden kunnen wij niet treden; maar wij willen toch niet nalaten hun die in den Holland het verhaal lezen van
napoleons verblijf te Amsterdam, den raad te geven, om ook te lezen het hier voorkomende verhaal van napoleons ontbijt in den polder de Zuidkraayert.

No. 9. De Geldersche Volks-Almanak biedt ditmaal slechts weinig stukken aan van geschiedkundige waarde. Men vindt er van den Redakteur: de Geldersche plooijerij bijzonder te Nijmegen; van j. schoondermark: eene voorlezing over Jonker adam van deelen; van g. hansloop werner: over de hutbewoners in de gemeente Oldebroek; van g.f. middelbeek: een paar schetsen; van p. nijhoff: het huis Hulkestein, en iets over de invoering der aardappelen, van een ongenoemde. Maar de lektuur dien hij er bijvoegt bevat zeer aardige stukken. De zoogenaamde tinarlo, en de Heeren donkersloot, cremer en wansleven zijn vindingrijke, geestige Novellisten. Nevens hunne bijdragen ontvangt men hier een alleraardigsten Zeemansbrief; wel aan het adres van Jonggehuwden, maar dien zeker elk met genoegen zal lezen: hij is geheel in scheepstermen geschreven door j.c.k, en als dat van onzen wakkeren Vice-Admiraal koopman is, dan heeft dat stukje dubbele waarde. De bijdragen in poëzij of dichtmaat geleverd door quack, gewin, van den bor, römer, van zeggelen en een paar ongenoemden zijn, wij behoeven dat niet te verzekeren, verdienstelijk. Ook de plaatjes zijn goed.

No. 10. Deze fraaije Almanak voor de Jeugd is een belangrijk verschijnsel in de kinderwereld, niet door pracht van

{==744==} {>>pagina-aanduiding<<}
bind- of plaatwerk; maar door de waarde die het werk doorgaans heeft van hen wier namen op de lijst van den inhoud vermeld staan. Het is den begaafden ising gelukt een aantal pennen, ten deele beroemd, ten deele reeds allergunstigst bekend, voor de jeugd in beweging te brengen. Na oom dirk (een pseudo-naam) zullen wij alphabetisch de namen der medearbeiders van den Heer ising opgeven. Zij zijn: van den bergh, binger, de bull, van charante, gewin, christine van gogh, heije, ten kate, van lennep, lublink weddik, van meerten, parson en van zeggelen. Behoeven we nu nog wel te getuigen dat het boekje, als letterkundig verschijnsel voor de jeugd merkwaardig, en door de vereeniging van zoo vele verdienstelijke Schrijvers en Dichters zonder wedergade is. De jonge lezers en lezeressen ontvangen hier in proza en poëzij eene allerliefste en nuttige lektuur. Ook de gekleurde plaatjes, hoewel de kopjes van eenige figuren niet allen behagelijk zijn, zullen de kleinen voldoen; het beste vinden wij dat bij Bloempjes voor de Rijken. Wij bevelen dit boekje, hetwelk zelfs door bedaagden met genoegen zal gelezen worden, in elks aandacht, en gelooven, voor ónze lezers, aan dit verslag een aangenaam slot te geven door het mededeelen van 't Een en 't ander van den zoetvloeijenden heije, waarmede wij eindigen; doch niet zonder lof en dank te hebben toegezwaaid aan den Redacteur, ook voor den nuttigen Kalender, waarmede het boekje wordt geopend:

Eten, is een kostlijk ding! 
Doch - zoo u de spijs zal smaken - 
Acht den honger niet gering, 
Die de saus er op moet maken! 
Waarlijk! - zóo ik kiezen moet 
Of geen honger, óf geen eten.... 
Och! - dan dient gij maar te weten, 
Ik kies honger....kort en goed! 
 
Rusten, is een kostlijk ding! 
Doch! - zult gij het welkom heeten - 
Acht het werken niet gering, 
Dat den prijs er van doet weten! 
Waarlijk! - zoo ik kiezen moet 
Nooit te werken - nooit te rusten.... 
Och! - trots al de zoetste lusten, - 
Ik kies werken....kort en goed! 
 
Rijkdom, is een kostlijk ding! 
Doch! - wilt gij hem goed waarderen, 
Acht het arm zijn niet gering 
Om u 't regt gebruik te leeren! 
Waarlijk! - zoo ik kiezen moet 
Altijd rijk....steeds arm te wezen.... 
Och! - ik zeg het zonder vreezen - 
Ik kies arm zijn....kort en goed. 

W.


{==1==} {>>pagina-aanduiding<<}

Mengelwerk.

De societeits-eilanden.

Naar F. Gerstäcker.

Maiaö.

Het eiland dat voor ons lag was op de Engelsche zeekaart als Charles Saunders Isle vermeld, op omstreeks 151o W.L. en 17o Z.B. Dat was alles wat wij er van wisten. Het eerste land dat wij in 't gezigt gekregen hadden was een lange, niet bijzonder hooge heuvel geweest; ter regter- en ter linkerzijde van dezen kwam echter, naarmate wij meer naderden, laag land te voorschijn, met kokospalmen en ander boomgewas bedekt. Eerst toen wij zeer nabij gekomen waren zagen wij het buitenste koraalrif, hetwelk, even als bij alle andere eilanden in de Zuidzee, het eigenlijke land in een ruimen kring op dikwerf grooten afstand omringt, en steeds eene hevige branding veroorzaakt. Doorgaans vindt men daarin slechts naauwe openingen, door welke men uit zee het land kan bereiken, en groote schepen vinden er slechts zeldzaam een geschikten ankergrond.
Reeds konden wij met het bloote oog de palmen aan de kust duidelijk onderscheiden, maar nog altijd was er geen enkele kano te zien, hoewel deze anders dikwijls de schepen tien en meer Engelsche mijlen ver in zee te gemoet komen. Eerst toen wij digt bij de branding waren, langs welke wij in onze sloep heenvoeren om eenen doortogt te zoeken, kwamen twee kanoos met inboorlingen te voorschijn, terwijl een weinig verder te gelijker tijd twee andere opdaagden, die nu op het rif eene kleine vlag plaatsten om ons de doorvaart aan te wijzen.
Toen de eersten zagen dat wij niet bij hen zochten te komen en niet eens op hunne wenken acht sloegen, trokken zij hunne kano met groote handigheid door de branding en

{==2==} {>>pagina-aanduiding<<}
spanden al hunne krachten in om ons in te halen. Het waren stevig gebouwde jonge lieden, lichtbruin van tint, in katoenen hemden, met een doek om het hoofd, en een tweeden als gordel om het midden; en hun vriendelijk Joranna! Joranna boy! klonk ons reeds van verre in de ooren.
Wij stopten onze vaart om ze af te wachten; het duurde ook niet lang of zij lagen naast ons, en een van hen, die een weinig gebroken Engelsch sprak, scheen zich met buitengemeene zelfvoldoening van de schroomelijk geradbraakte vreemde woorden te bedienen.
De eerste bootsman van onzen walvischjager, die lange jaren in den Stillen Oceaan rondgezwalkt had, en de Nieuw-Zeelandsche en Sandwich-talen sprak, trachtte met behulp van deze een eenigzins meer verstaanbaar gesprek aan te knooden; maar de dialecten verschilden te veel van elkander, en zoo waren wij wel genoodzaakt den wildeman, die het Engelsch zoo gruwelijk mishandelde, weder als onderhandelaar te gebruiken.
- Plenty fruit here? - vroeg hem de stuurman.
- Good morni morni. - was het vriendelijke antwoord.
- Plenty fruit? - riep de stuurman ten tweedenmale.
De Indiaan stak een vinger omhoog, en zeide: ‘Aita-one mile!’
- Loop naar den drommel! - bromde de zeerob - Kokosnoten?
- Eh! Eh! - riep nu de Indiaan, blijde dat hij het begrepen had - heeri, heeri, too much, too much.
- Te veel? he! - lachte de stuurman - en bananen?
- Eh, eh! meja, meja - too much, too much!
- En oranjeappelen?
- Eh, eh - anani, anani - too much, too much.
- En broodvruchten?
Het antwoord was hetzelfde; de menschen hadden hier, naar het berigt van dezen knaap, te veel (too much) van alle vruchten; en daar hij ons nu ten aanzien der vervulling van al onze behoeften meende te hebben gerust gesteld, wenkte hij ons, dat wij hem door den ingang van het rif moesten volgen. Dat deden wij dan ook, en weldra rustte de kiel onzer sloep op het grove witte koraalzand van Maiao, zoo als de Indianen het eiland noemden.

{==3==} {>>pagina-aanduiding<<}

En zoo was dan mijn wensch, mijn vurige, jaren lang gekoesterde wensch vervuld: boven mij spreidden zich de prachtige met vruchten beladene kroonen der kokospalmen uit; onder mij brandde het heete koraalzand; rondom mij heen stonden de oranjekleurige nieuwsgierige eilanders, en babbelden vrolijk en luidruchtig in hunne wonderlijke taal, en ik had eindelijk voet aan wal gezet in het land dat - sedert ik als kind Robinson Crusoë gelezen, neen - verslonden had - steeds voor mij zoo veel aanlokkelijks had behouden, dat ik mijn verlangen om het te bezoeken wel een tijd lang kon onderdrukken maar nooit geheel meester worden.
En zouden zich nu de droomen mijner verbeelding verwezenlijken? Een stil en heimelijk voorgevoel had mij steeds toegefluisterd: ‘Wanneer gij eenmaal de palmen-eilanden der Zuidzee bereikt, dan wordt ge er door onzigtbare ketenen vastgehouden, en al scheurt ge u ook weder los, ge zult en moet er telkens wederkeeren!’ - Was ik in staat, hier, afgesneden van alle gemeenschap met de beschaafde wereld, zelfs wanneer ik de mijnen allen bij mij had, gelukkig te zijn? Kon de heerlijke rijke natuur mij volledige vergoeding aanbieden voor al wat ik daarvoor moest opöfferen?
Lieve lezer! die gedachte kwam bij mij op, toen ik het eerst het land betrad; maar ik kan niet zeggen dat ik er mij bijzonder in verdiepte. Zien wilde ik; zien en genieten; en in dat opzigt had ik tot hiertoe zoo veel reden van tevredenheid over mijn lot gehad, dat ik besloot met vertrouwen het verdere af te wachten en mij geheel aan de leiding van het toeval over te laten.
Met dat manmoedig voornemen pakte ik den naast bij mij staanden verschrikt omkijkenden Indiaan zonder complimenten bij zijn regtervleugel, schudde en drukte die met de meeste hartelijkheid, en bragt den goeden man door de vlugheid waarmede ik den groet Joranna, Joranna boy! uitgalmde, in geen geringe verbazing. Van alle kanten kwamen thans in den omtrek gelegerde Indianen naar ons toe, en hunne verwelkoming was in de daad zoo vriendelijk als wij maar wenschen konden.
Van den Engelsch sprekenden Maiaoaan hadden wij inmiddels ook vernomen, dat een blanke zich op dit eiland bevond; en terwijl de stuurman met de eilanders over de levering van

{==4==} {>>pagina-aanduiding<<}
vruchten en brandhout in onderhandeling trad, nam ik een der jonge knapen als gids aan, om mij naar de woning van dien blanke te brengen, en stapte met dezen, die mij terstond vriendelijk bij de hand nam en mij zijnen Tuba of vriend noemde (hetgeen naar zijne gedachte later nog allerlei consequentiën van katoenen hemden, glaskralen, tabak, messen enz. hebben moest) vrolijk naar het binnenste des eilands.
Wij kwamen door een klein boschje van palmboomen (palma Christi) en van eene uitsluitend op deze eilanden te huis behoorende soort van dennen, en bereikten daarna eene geheel opene door kokospalmen omringde vlakte, in het midden waarvan een klein meirtje lag. De uit wit koraalzand bestaande grond kaatste hier de zonnestralen met zulk een verblindend licht en tevens met zulk een hitte terug, dat ik de eerste tien minuten letterlijk geen stap voor mij uit kon zien, maar mijne oogen geheel sluiten moest.
Hier viel overigens niet veel bijzonders te beschouwen, daar de grond te schraal en onvruchtbaar was, om eene rijke vegetatie voort te brengen. Bovendien gevoelde ik een hevigen dorst, waarvoor echter mijn Tuba, toen ik hem mijne behoefte duidelijk gemaakt had, oogenblikkelijk raad wist. Hij klom op een jongen, nog niet hoog opgeschoten kokospalm, en wierp een half dozijn nog onrijpe noten naar beneden, waarvan de zoete melk eene ware lafenis voor mij was.
Den oever van het kleine meir volgend kwamen wij aan eene beek, die wij doorwaden moesten, hetgeen ik, uit consideratie voor mijn eenig paar schoenen, maar tot groot ongerief voor mijne voeten, over het scherpe koraalzand heen barrevoets bewerkstelligde. Aan de overzijde bereikten wij eene kleine kolonie van hutten, die onder digt geboomte verscholen lagen.
Mijn gids, door broek noch schoenen belemmerd, stapte zeer gemakkelijk door het water; hij hield echter bij deze hutten niet op, maar beduidde mij, dat de blanke nog verder landwaarts in woonde. Hij verhaalde mij daarbij ook eene ongetwijfeld hoogst belangrijke geschiedenis, waarvan ik tot mijn leedwezen geen woord verstond. Zeer blijde was ik toen wij eindelijk in de schaduw van een kokosbosch kwamen, en nu, struikelend over oude uitgedronken kokosnoten en weggeworpen schalen en bladeren, een laag staketsel bereikten, dat eene uit riet gevlochten hut omringde.

{==5==} {>>pagina-aanduiding<<}

Hier woonde de blanke, en na door eenige honden aangebast te zijn, zat ik weldra, door eene geheele schare volwassen en onvolwassen Indianen omgeven, in de hut naast hem op eene matrozenkist, en sopte broodvruchten in zout water en kokosmelk, als of ik van jongs af nooit iets anders gedaan had, en bij dit voedsel in plaats van meelpap enz. groot gebragt was.
De blanke was een Schot, met eene Indiaansche vrouw getrouwd, en een waardig exemplaar der velerlei over de eilanden der Zuidzee verstrooide Europeanen, waarvan de meesten weggeloopen matrozen van walvischvaarders zijn, die in het leven op deze eilanden behagen scheppen, een Indiaansch meisje tot vrouw nemen, en eindelijk zoo zeer aan het niets- of althans zeer weinig doen gewoon raken, dat zij voor geen ander leven meer deugen, en het hunne in later jaren met groote tevredenheid van ziel en met dikke beenen (want de Europeanen zijn geenszins voor de Elephantiasis beveiligd) besluiten.
Deze man ontving mij voor het overige bijzonder hartelijk, zeide mij dat wij volstrekt bij Zijne Majesteit den Koning van Maiao de vergunning voor mij moesten vragen om hier eenigen tijd te vertoeven, en ging terstond met mij op weg om deze formaliteit te vervullen.
Zijne Hoogheid de Onderkoning van Maiao, (want de Koning zelf woont op Hoeaheine, tot welk eiland Maiao behoort) was te huis, en gaf ons dadelijk audientie. Hij lag op eene soort van uit bamboes gevlochten rustbank, met het hoofd in den schoot zijner schoondochter; en deze scheen zich bezig te houden met de waarschijnlijk eerst sedert kort hier ingevoerde phrenologie aan hem te bestuderen; want zij onderzocht het voor haar liggende hoofd zeer zorgvuldig, en streek op eenige plaatsen de hairen uit elkander om de hoogtens en laagtens beter te kunnen waarnemen. Doch toen wij binnen traden staakte zij haar onderzoek, en de Koning kwam ons te gemoet en reikte ons de hand.
Mijn Schot stelde mij aan hem voor, en ik vond genade in zijne oogen. Het was niet eens noodig dat ik zekere som, die, zoo als de Schot mij zeide, op sommige eilanden voldaan moest worden, betaalde; ik werd als gast vriendelijk ontvangen. De Schot verzekerde mij echter, dat hij voor mijn goed gedrag borg had moeten blijven.

{==6==} {>>pagina-aanduiding<<}

De wetten op dit kleine afgelegen eiland waren volgens mijn blanken gastheer voortreffelijk. Sterke dranken mogten onder geenerlei voorwendsel ingevoerd worden. Des avonds moest een ieder in zijne woning blijven. Diefstal behoorde tot de zeldzaamheden, en het zedelijk gedrag der blanken was uitstekend. - ‘Apropos’ - viel hij zich zelf in de rede - ‘heeft uw schip ook sterke dranken aan boord?’
- Ja, rhum in kelders.
- Zoo; dan kan ik er misschien wel een kelder van hier krijgen?
- Ja, maar als de invoer verboden is....?
- o, Wij smokkelen het onder uwe bagage binnen.
- Maar, als dat bekend wordt, dan brengt het mij bij uwe in dit opzigt zoo het schijnt zeer verstandige Indianen in een slechten reuk.
- Kom, kom; ik ben voor u borg gebleven en zal dit ook wel in 't effen breijen.
Ik moest wel toegeven, maar besloot in allen gevalle mij met de zaak niet te bemoeijen, en nog minder iets van den op die wijze aan wal gesmokkelden rhum te drinken.
Ondertusschen waren de manschappen van de sloep insgelijks nader gekomen. De stuurman kocht wat hij van vruchten noodig had, en wij keerden gezamenlijk naar het strand terug, waar de sloep nog met mijn bagage lag.
De Onderkoning gaf den wensch te kennen om aan boord te gaan en het schip zelf in oogenschouw te nemen, en daar de sloep toch nog terugkeeren moest om meer vruchten en hout te halen, zoo nam de stuurman hem mede. Mijn Schot maakte zich insgelijks deze gelegenheid ten nutte om, zoo hij zeide, eene kleine hartversterking te gaan nemen, en verzekerde mij een zoo zonderling gestel te hebben, dat hij nooit wist wanneer 't hem eigenlijk het best smaakte - namelijk wanneer hij moest ophouden te drinken - en dat hij daardoor wel eens wat raar in 't hoofd werd; maar dronken werd hij nooit.
Ik zelf bleef natuurlijk aan wal, want ik had van het leven aan boord mijn bekomst, en verlangde hartelijk weder eens eenigen tijd vasten grond onder de voeten te hebben.
Natuurlijk maakte ik mij den tijd nu ook ten nutte, om van al het nieuwe, waarin ik mij zoo onverwachts verplaatst vond, zoo veel mogelijk te zien; en juist op dezen dag vond ik de

{==7==} {>>pagina-aanduiding<<}
beste gelegenheid om de bewoners van het eiland zelve te leeren kennen. Gedurende onze audientie was namelijk een kleine schoener van de reize naar een der naburige eilanden teruggekomen, en de vrouwen en kinderen waren toegesneld om hunne na eene vrij lange afwezigheid wedergekeerde mannen en vaders te verwelkomen. De wijze waarop dit geschiedde was vreemd, maar hartelijk, en had iets zeer treffends.
Er hadden zich vijf of zes onderscheiden groepen gevormd; in het midden van elke stond de teruggekeerde echtgenoot stijf en onbewegelijk, en hield met den eenen arm zijne vrouw omvat, die zich aan zijne borst vlijde, en aan hare tranen - vreugdetranen - den vrijen loop liet. De man wilde hardvochtig en onverschillig schijnen, maar zijne gelaatstrekken verrieden zijne innerlijke ontroering.
Ééne groep zal ik nooit vergeten. Zij bestond uit een jong rijzig man, zijne vrouw en kind. De vrouw had haar hoofd onder zijnen mantel verborgen en drukte hem aan haren boezem, terwijl een zacht snikken en het beven van haar geheele ligchaam van hare aandoening getuigden. De man ondersteunde haar met den linkerarm, terwijl hare regterhand in de zijne rustte. Aan zijne voeten zat het knaapje, dat reeds allerlei vergeefsche pogingen gedaan had om vaders aandacht tot zich te trekken, maar nu, gelegener tijd afwachtend, op den grond zat; vaders voet, opdat hij niet ontsnappen zou, tusschen zijn kleine beentjes geklemd hield, met het kopje aan vaders been leunde, en ondertusschen met groote kalmte een chinaasappel orberde.
Hier vond ik gelegenheid, de kleederdragt der inboorlingen naauwkeuriger gade te slaan, die zich in vele opzigten van die der Sandwich-eilanders op Honolulu onderscheidde. Dáár droegen al de vrouwen een langen wijden katoenen rok, die van de schouders (zonder gordel) tot op de voeten nederhing; hier zag ik den rok slechts bij enkele. Daarentegen droegen alle een lendendoek - meest van katoen - dien zij eenvoudig om de heupen wonden en aan den eenen kant door het insteken van een slip bevestigden; daarenboven een tweeden doek dien zij op den eenen schouder of vóór op de borst vastknoopten, en die het bovenlijf ten deele bedekte. Schoenen droegen zoo min mannen als vrouwen, en de kinderen tot den ouderdom van vijf of zes jaren liepen geheel naakt. Vrouwen

{==8==} {>>pagina-aanduiding<<}
on mannen versieren zich niet, zoo als andere Indianen, met de zoo lelijke glaskralen, maar met de bloemen en geurige kruiden van hunne eilanden, en men ontmoet slechts zelden een meisje zonder krans op het hoofd, dien zij met veel smaak weten te vlechten. Het lange zwarte hoofdhair zalven zij met welriekende olie. Maar wat haar bovenal eene ongemeene bekoorlijkheid geeft is haar groote zindelijkheid.
In den ligchaamsbouw der vrouwen heb ik eene bijzonderheid opgemerkt, die uit een anatomisch oogpunt merkwaardig is. Zij zijn namelijk, wat de breedte der schouders betreft, geheel eveneens gebouwd als de mannen, en daar de kleederdragt, ten minste op Maiao, voor de beide geslachten nagenoeg dezelfde was, zoo kon ik, wanneer er op eenigen afstand twee voor mij uit gingen, nooit onderscheiden of het mannen of vrouwen waren. Zij hebben zonder uitzondering breede schouders en smalle heupen.
Ditmaal was ik met mijne bagage het punt, waarop al hunne aandacht gevestigd was. Vooral trok een panthervel met zijn scherpe klaauwen, dat boven op mijne koffer gebonden was, hunne oogen tot zich. Van zulk een dier schenen zij zich geen denkbeeld te kunnen vormen Eene flesch met slangen en hagedissen op spiritus, die reeds de verbazing der Sandwich-eilanders in zoo hooge mate gaande gemaakt had, maakte hier nog veel grooteren indruk. De vrouwen en meisjes konden slechts door de herhaalde verzekering dat er geen het minste gevaar bij was, bewogen worden om zich in de nabijheid der gealcoholiseerde monsters te wagen; en bij de minste beweging van de flesch stoven zij naar alle kanten uiteen.
Daarop volgde mijne guitaar. 't Spreekt van zelf dat ik er op spelen moest, en weldra had zich een digte kring van toehoorders rondom mij gelegerd. Maar de muzijk scheen niet aan hunne verwachting te beantwoorden: de zachte, suizende toonen van het instrument vielen niet in hunnen smaak, hoewel zij zich over de nieuwheid en zonderlingen vorm van het instrument zelf schenen te vermaken. Één ding echter merkte ik met vreugde bij hen op, daar het mij een sprekend bewijs opleverde, dat zij voor volmaakte beschaving vatbaar zijn. Deze ruwe onbeschaafde Indianen der Zuidzee gedroegen zich, terwijl ik hun Duitsche en Schotsche melodiën voordroeg, volstrekt niet anders, dan men onder gelijke omstandigheden van een

{==9==} {>>pagina-aanduiding<<}
gezelschap der haute volée in Europa zou verwacht hebben. Eerst bestormden zij mij met verzoeken om te spelen, en zoodra ik begonnen had, spraken zij onophoudelijk onder elkander, tot dat ik eindigde, en nu, ofschoon ik overtuigd was dat naauwlijks de helft naar eenen toon geluisterd had, wedijverden zij met elkander om mij op allerlei wijze hunnen bijval te kennen te geven.
Na de muzijk was mijne jagttasch aan de beurt, die van een hertenvel gemaakt was; de goede menschen konden maar volstrekt niet begrijpen, welk beest de grondstof voor dit vreemdsoortig meubel geleverd had. Even verbaasd stonden zij over mijn Californischen boog met pijlen, welke laatste in een koker van vossenhuid staken. Nu moest mijn verrekijker bewonderd worden, dien ik aan een koord over den schouder had gehangen. Het scheelde weinig of zij hadden mij het binnenste buiten gekeerd, om nog maar meer zeldzaamheden te vinden. Tabak en snuisterijën die ik onder hen verdeelde, maakten ons nog dikker vrienden, en een paar eerwaardige matronen, elk van tusschen de 200 en 300 pond, wilden mij een bijzonder bewijs van belangstelling geven, en begonnen mij in de geheimen hunner taal in te wijden. Daarbij kreeg ik kokosmelk te drinken en broodvrucht te eten, en werd zelfs op raauwe visch en zout-water genoodigd, eene eer, waarvoor ik echter met bescheidenheid bedankte. Met één woord, ik bevond mij onder deze lieden regt op mijn gemak.
De avond viel, en Zijne Majesteit met mijnen Schot was nog niet weder van boord teruggekeerd; daar ik overigens met dezen laatsten reeds had afgesproken, dat ik mijne bagage naar zijn huis zou laten brengen, en daartoe reeds aan eenige lieden last had gegeven, zoo pakten dezen thans mijne goederen op, schikten alles zóó, dat zij 't twee aan twee aan eenen stok tusschen zich dragen konden, en trokken er mede af.
Langs den oever van het kleine meir, op het witte zand waarvan eene ontelbare menigte landkrabben eene avondwandeling deed, en bij onze nadering met dreigend opgeheven scharen ter zijde af naar het ondiepe water waggelde, snelden wij voorwaarts, en bereikten nog even vóór dat het geheel donker was geworden het kleine kokosboschje, door hetwelk wij nog te naauwer nood den weg konden onderscheiden. In het huis brandde reeds licht - een halve kokosnoot met eene

{==10==} {>>pagina-aanduiding<<}
pit in kokos-olie, die een vrij helderen schijn verspreidde - en de bewoners lagen op matten rondom een klein vuur, dat alleen aangestoken scheen om door zijnen rook de ons omringende zwermen van muskieten te verdrijven.
Natuurlijk werden mijne fraaijigheden hier nog eens, van voren af, aan eene monstering onderworpen, maar daar wij allen vrij vermoeid schenen maakte de vrouw des huizes aanstalten om naar bed te gaan; en ook ik hing mijne hangmat - terwijl de inboorlingen met verbazing toeschouwden - aan twee der boomstammen waarop het dak rustte, wierp er mijne dekens in, vlijde mij daartusschen, en was weldra, in spijt van alle muskieten, in zachte rust gedompeld.
Zoo gemakkelijk zou ik er echter niet af komen. Het was zoo wat tien of elf ure, toen nieuwe troepen aanrukten en ik door zulke massaas van deze gevleugelde kwelgeesten aan alle deelen van mijn ligchaam aangetast werd, dat ik eindelijk wel wakker worden moest, en nu viel aan geen inslapen meer te denken. Ik bragt den geheelen nacht al vechtende met dien vijand door en viel eerst tegen den morgen weder in eene onrustige sluimering; doch ook die zou ik niet lang genieten.
Ik droomde - maar de drommel weet wát ik droomde! Door dat gonzende en stekende gedierte gepijnigd zal niemand een gezonden verstandigen droom kunnen uitdroomen; het prikkelt de phantasie zóó, dat zij als een hollend paard, door dik en dun, voortrent. Eensklaps voelde ik mij op den schouder slaan, en deed de oogen open. Door de doorluchtige wanden der hut schemerde het morgenlicht, en voor mijne hangmat stond de Schot, op het hoogste toppunt van dronkaards zaligheid. Hij had zijne volle lading; maar zeker dagteekende dit reeds van gisteren.
Met mijn slapen was 't gedaan; het geheele gezin kwam op de been, en ik vernam nu in weinig woorden de gevolgen van zijn bezoek aan boord van den walvischvaarder.
Hij had van daar, als of die aan mij toebehoorde, een kist rhum medegebragt, en er zoo trouw bij gewaakt, dat van de twaalf flesschen, sedert den vorigen avond, reeds een goed aantal was geledigd. Nu vroeg hij mij, half onverstaanbaar, te willen zorgen, dat hij over een uur werd wakker gemaakt, omdat hij aangenomen had aan het schip eenige vamen brand-
{==11==} {>>pagina-aanduiding<<}
hout te leveren. Toen strekte hij zich uit op eene kist, en lag in weinig oogenblikken te snorken.
Na verloop van een paar uren oordeelde ik, dat hij ten minste een gedeelte van zijnen roes kon hebben uitgeslapen, en zocht hem wakker te krijgen, maar te vergeefs; zijne vrouw schudde hem heen en weder; toen zijn zwager; toen ik weder; maar hij verroerde zich niet, en wij lieten hem eindelijk liggen. Na verloop van eenigen tijd echter zat de vrouw voor het vuur en stak eene zorgvuldig gerolde sigaar aan, toen de Schot eensklaps van zelf opsprong, en haar met een paar onzachte oorvegen verraste.
Ik stond aan den ingang der hut, en zweeg; maar de overige huisgenooten gedroegen zich óók als stille aanschouwers, en daaruit moest ik dus afleiden, dat zij niets buitengewoons hadden gezien. De Schot kwam daarop buiten, en verzekerde mij zich bij uitstek wèl te gevoelen, en dat er, als hij zijn roes uitgeslapen had, geen zachtzinniger mensch was dan hij. Ik zag den dronkaard scherp aan, en herinnerde hem zijne belofte omtrent het hout voor het schip.
- Ja - zeide hij - gij hebt gelijk; ik zal er voor zorgen. - Maar hij ging niet, en tegen twaalf ure kwam er een bode van het strand met de tijding, dat de sloepen er waren geweest, en verscheiden uren gewacht hadden, maar toen naar het schip waren terug gekeerd, hetwelk daarop zeil gemaakt en zee gekozen had.
Mijn gastheer troostte zich voor deze teleurstelling bij het overschot van den rhum, en ik nam mijn geweer op om naar het strand te gaan. Nu wilde hij mij vergezellen, ook omdat hij dien avond bij het huis des Onderkonings een verhoor moest ondergaan. Onlangs was hij, na zonsondergang, door een konstabel ver van zijne woning gezien, en moest zich daarover voor eene jury verantwoorden. Dit verhoor was natuurlijk voor mij te nieuw om 't niet bij te wonen, en wij wandelden dus te zamen naar het Koninklijk verblijf, te meer omdat ik Zijner Maiaösche Hoogheid een klein geschenk wilde aanbieden.
Dat geschenk was een gouden ring die, zonder groote waarde te hebben, nog al wat vertoonde; doch de Schot, aan wien ik mijn voornemen te kennen gaf, zeide mij dat de Onderkoning op zulk eenen ring geen prijs zou stellen; ik moest dien liever

{==12==} {>>pagina-aanduiding<<}
aan hem geven; hij zou dan aan den Onderkoning andere dingen bezorgen, die beter voor hem geschikt waren. Ik meende in dit belanglooze voorstel niet te moeten treden, en stak bij de audientie zelf den ring aan den Koninklijken vinger. Zijne Hoogheid bewonderde hem uitermate, maar gaf hem terug, en zeide, dat, als ik hem iets geven wilde, ‘klinkende munt’ hem aangenamer zou zijn. De Schot, die dit antwoord vertolkte, nam den ring aan en stak dien nu aan zijn eigen vinger.
Ik bood daarop Zijne Hoogheid twee dollars aan, nam mijnen gastheer den ring weder af en overhandigde dien nogmaals aan den Koning; maar tot mijne verbazing trok de Schot hem dien nu zelf van den vinger en stak hem bij zich, terwijl hij mij droog weg verklaarde dat de ring nu zijn eigendom was; dat volgens het gebruik op dit eiland, indien iemand iets had, hetwelk een zijner vrienden behaagde, deze het zich eenvoudig toeëigende, zonder dat de eerste eigenaar ooit eenige bedenking daartegen maakte. De waarheid van dat gezegde werd mij later meermalen bevestigd; en het goedaardig karakter der inboorlingen heeft wel geen sterker bewijs noodig, dan dat zij aan den vriend zoo gewillig overlaten wat dezen aanstaat. Overigens toonde de Schot, dat hij zich in dit gebruik, ten minste wat het active betreft, zeer goed wist te schikken.
Ik bragt nog een paar uren door bij mijne vrienden aan het strand, die mij weder met groote hartelijkheid ontvingen. Om hen te vermaken schoot ik eenige zeevogels in de vlugt. Hunne verbazing was groot, daar ik 't geluk had met drie schoten drie eenden te doen tuimelen. Van zoo iets hadden zij volstrekt geen begrip.
Tegen den avond keerde ik naar 't verblijf des Onderkonings terug, en vond er reeds een groot aantal inboorlingen verzameld, om de aangekondigde teregtzitting bij te wonen. Binnen de omheining traden allengskens de leden der vierschaar bijeen, terwijl daarbuiten de vrouwen en meisjes druk zaten te praten, en de kinderen op het blinkende zand worstelden of krijgertje speelden.
Zeven mannen, die de Jury of regtbank uitmaakten, en naast welke de Onderkoning met den rug tegen zijn huis leunend op eene uitgespreide mat plaats nam, zaten of lagen mede op matten, en studeerden voor den aanvang van het verhoor in

{==13==} {>>pagina-aanduiding<<}
een klein boekje, hetwelk in hunne taal de wetten van Hoeaheine en Maiao bevat.
De wijze van procederen verschilde merkelijk van die in andere landen. De leden der Jury waren te gelijk ook de getuigen en de advocaten, die voor en tegen spraken, en de konstabel, die den Schot had aangeklaagd, moest zijne zaak zelf verdedigen. Een der gezworenen stond op, droeg het geval kort en, naar 't scheen, ook zeer eenvoudig voor; de konstabel, een jonge man in een wit hemd, met een bontgekleurden doek om de lendenen, een zijden doekje om den hals en twee groote witte bloemen in de ooren, staafde daarop zijne aanklagt, en de Schot moest zich nu verantwoorden of verdedigen. Hij deed dit met veel gemak, daar hij de taal volkomen meester was, en de gronden die hij aanvoerde waren, zoo als hij mij later zeide: dat de wet alleen aan dezulken verbood des avonds uit te gaan, die onder verdenking lagen van onëerlijkheid. Toen sprak de konstabel weder met eene levendigheid, voor welke ik de bedaarde Indianen nog niet vatbaar had gerekend; maar de arme drommel was tegen den magtigen blanke, die veel vrienden onder de gezworenen had, niet opgewassen. Drie van dezen voerden na elkander het woord, één tégen, maar twee met grooten ijver vóór den aangeklaagde; en daarop volgde de uitspraak. De konstabel kreeg ongelijk, werd veroordeeld in de kosten, die een dollar bedroegen, en ontving bovendien een scherpe berisping. Dit laatste zeide mij de Schot. Den dollar en het benepen gezigt van den konstabel zag ik zelf.
Overigens was de Schot hiermede nog niet vrij; want gelijktijdig werd hem aangezegd, dat hij over eenige dagen andermaal teregt moest staan wegens zijne dronkenschap van den vorigen avond, en hoewel hij mij verzekerde, dat hij in regtszaken hun te slim was, twijfel ik toch of hij er ook toen zoo glansrijk is afgekomen.
Op den volgenden dag, een zaturdag, besloot ik een togtje over het eiland te doen. Achter het huis van den Schot verhief zich een digt begroeide, omtrent 1000 voet hooge berg; het hoogste punt van eene reeks van heuvels, die het eiland doorsnijdt. Met het beklimmen van dien berg wilde ik beginnen.
Bij zijne woning had mijn gastheer een tuin aangelegd; en

{==14==} {>>pagina-aanduiding<<}
hier, waar de natuur van zelf alles voortbrengt wat de mensch tot zijne voeding behoeft, was slechts een geringe aanleg noodig geweest om bovendien ook nog te telen wat als overdaad beschouwd zou kunnen worden, indien niet ook hier de behoeften in sommige gedeelten van het jaar eenige voorzorg eischten. De broodvrucht namelijk, het voornaamste voedsel der inboorlingen, is niet het geheele jaar door, maar jaarlijks twee maal, telkens vier maanden lang rijp, en laat dus tusschenruimten van twee maanden onverzorgd. Nu groeit er wel zulk een menigte van andere eetbare vruchten, dat men gedurende het tijdsverloop tusschen de beide broodvrucht-sai-zoenen voor geen gebrek heeft te vreezen; maar al de surrogaten van de broodvrucht, zoo als tarro, yams en pataten of zoete aardappelen, moeten geteeld worden. De Zuidzee-eilanders schuwen intusschen den arbeid, en als hun tuinbouw een weinig méér moeite kostte, zouden zij er welligt niets aan doen; maar nu er zoo weinig toe noodig is, getroosten zij 't zich een paar uren te werken om een genoegzamen voorraad van die gewassen, en bovendien water- en suiker-meloenen enz. te kunnen inoogsten. Kokosnoten, chinaas-appelen, ananassen, bananen, taggo-tappoos groeijen er van zelf, en al het struikgewas op de eilanden bestaat uit den zoogenaamden guiave-appel, die gedurende het grootste gedeelte des jaars vruchten levert. Een groot voordeel en een gevolg van het gezonde klimaat dezer eilanden is voorts, dat men van al deze vruchten gebruiken kan zoo veel als men wil, zonder nadeelige uitwerkselen er van te ondervinden.
De Schot had zijnen tuin zeer net ingerigt, en naast eene reeks van bedden met yamswortel en pataten, ook watermeloenen en pompoenen, jonge broodboomen, kokospalmen en bananen geplant, om van al die producten een goeden voorraad te hebben.
Na dien aanleg te hebben beschouwd klom ik bij vrij hevige hitte door de digte guiave-struiken omhoog, en had van den bergtop een heerlijk gezigt over het geheele eiland met zijn spiegelglad binnenmeir, de met palmboomen overdekte koraalbanken, de schuimende branding die het geheel als met een witten gordel omgaf, en de onmetelijke zee, uit welke in het Oosten de spitse bergtoppen van Otaheite opdoemden.
Gaarne ware ik dáár eenige uren gebleven; maar de mus-
{==15==} {>>pagina-aanduiding<<}
kieten hadden zelfs op deze hoogte hunne wachtposten, en naauwlijks aangekomen werd ik reeds door dat lastige gedierte van alle kanten zoo hevig aangevallen, dat er aan behoorlijk uitrusten niet te denken was. Na eene korte poos nam ik dan ook het besluit, om naar de andere zijde des bergs af te klimmen, en stond daar welhaast in een volslagen bosch van broodboomen, afgewisseld met bananen, citroen- en oranje-boomen en papaios. De kokospalm tiert niet op heuvelachtigen grond, maar komt het best op het lage strand voort.
Toen ik de vlakte bereikt had bevond ik mij in het vruchtbaarste en best bebouwde gedeelte des eilands. Het suikerriet schoot hier welig op, en hier en daar zag ik bij de hutten lange bedden ananasplanten. Een goed onderhouden weg liep langs de heuvelenrij, en dien volgend kwam ik in een groot dorp, dat met eenige vrij aanzienlijke huizen prijkte. Hier stond ook de kerk, een ruim en luchtig gebouw, met banken en een eenigzins verheven lezenaar, waarop een bijbel in de taal van Otaheite lag. Vóór de kerk was een kleine houten stellage opgerigt, waarin de klok hing.
Langzaam voortwandelend was ik niet weinig verwonderd, eene menigte fraai uitgedoste vrouwen en meisjes te ontmoeten, van welke eenigen bijbels onder den arm droegen; kort daarop hoorde ik ook de klok luiden. Naar mijnen almanak was het intusschen eerst zaturdag, en daar de bevolking hier geheel uit Christenen en niet uit Joden bestaat, moesten we noodwendig een van beiden in de war zijn. De Schot gaf mij later de oplossing van dit raadsel. De zendelingen, hier het eerst aangekomen, hadden de reize gedaan om de Kaap de Goede Hoop, en dus den 180sten graad Oosterlengte van Greenwich gepasseerd zijnde, eenen dag gewonnen; maar onbekend met de scheepvaart en tijdrekenkunde wisten zij dat niet en hielden zich aan hunne in Engeland begonnen tijdrekening, en schreven dus zaturdag waar zij zondag hadden moeten schrijven. Toen later hunne dwaling bleek, wilden zij die niet herstellen, tot dat de Franschen eindelijk op Otaheite kwamen en ten minsten dáár en op het naburige Imeo den juisten tijd invoerden. De overige eilanden hebben de oude tijdrekening nog steeds behouden.
Zondag den 26sten vernam ik dat drie inboorlingen dien avond in eene boot naar Otaheite zouden vertrekken; en daar ik niet

{==16==} {>>pagina-aanduiding<<}
wist wanneer zich weder zulk eene gelegenheid zou opdoen, besloot ik van deze dadelijk gebruik te maken, en eerst Imeo en dan Otaheite te bezoeken. De wind, hier doorgaans oostelijk, woei nu uit het Westen, en wij mogten dus hopen Otaheite binnen vier-en-twintig uren te bereiken. De Indianen hadden overigens nog veel te doen, daar zij varkens, hoenders en vruchten voor Papeite, de hoofdstad van Otaheite, wilden medenemen; en ik maakte mij de nog overige uren ten nutte, om zoo véél mogelijk van Maiao te zien.
Hier en daar waren mij eenige op stellages geplaatste en met eene bruine massa gevulde kanoos in het oog gevallen; en ik vernam nu, dat zij gevuld waren met pitten van kokosnoten, om uit deze laatsten olie te winnen, die er door de zon wordt uitgetrokken. Deze olie is een voornaam handelsartikel der eilanden; de wijze van hare bereiding is zeer eenvoudig, en alleen het fijnwrijven der noten veroorzaakt eenige moeite.
De verdere nijverheid der eilanders bestaat hoofdzakelijk in het vlechten van matten, die zij uit een riet, dat veel naar het suikerriet gelijkt, met groote bekwaamheid vervaardigen. De stof is zacht en veerkrachtig, en de matten bieden dus een koel en zeer aangenaam leger aan.
Vroeger moesten de inboorlingen ook de stoffen voor hunne kleedingstukken wervaardigen. Tegenwoordig gebruiken zij daartoe meestal de uit Europa ingevoerde katoenen lijnwaden; doch zij kunnen de zoogenaamde tappa nog niet geheel ontberen, en deze verdient derhalve eene korte beschrijving.
De stof waaruit zij de tappa vervaardigen is de inwendige bast van onderscheiden boomsoorten, inzonderheid van den broodboom. De bereiding er van is zeer eigenaardig. De bast wordt tot eene soort van deeg gekneed, en dan op de breedte en dikte die men verlangt met vierkante houten beukers uitgeklopt. De kanten van die boukers zijn in de lengte geribt: de eene kant grof; de tweede iets meer fijn; de derde nog fijner, en de vierde zeer fijn. Met den groven kant beginnende en met den fijnsten eindigende beukt men het deeg uit elkander, en de indrukselen van het gegroefde hout blijven in de stof. Het is merkwaardig te zien hoe dun en fijn zij deze taaije massa weten uit te drijven, en zelfs de natte bewerking oefent er geen nadeelingen invloed op uit, want weder droog

{==17==} {>>pagina-aanduiding<<}
zijnde, is de stof ook weder even zacht als te voren en daarbij uiterst duurzaam. Zij geven er verschillende kleuren aan, en ik heb stukken tappa gezien, even zoo helder wit als het fijnste linnen.
Van de vezels der kokosnoten maken zij touwen en netten. Voortreffelijke vischhaken vervaardigen zij uit dikke stukjes parelmoer, van een goeden vinger breed en vier of vijf duim lang. Aan eene sterke lijn snel door het water getrokken, waarin zij glinsteren en flikkeren, houden de dolfijn en de bouita ze voor vliegende visschen, en zoo dienen zij voor haak en aas te gelijk. Grootere visschen vangen de eilanders meestal met een drietands-harpoen. Zij staan daartoe met ongelooflijk veel geduld en volharding, half naakt en in de brandende zon, uren lang op de koraalbanken tusschen de branding en het strand, of varen in hunne kleine kanoos langzaam heen en weder, loerende op hunnen buit.
Deze kanoos zijn, even als die der Sandwich-eilanders, smal en aan den eenen kant met eenen gewigt-balk, omstreeks vier voet van het vaartuig zóó bevestigd, dat hij het omslaan belet. Die outriggers, zoo als zij in de Engelsche scheepstaal heeten, geven aan de kanoos wel eene grootere vastheid op het water, maar benadeelen de snelheid en maken het besturen van het vaartuig moeijelijker. Wat men in sommige reisbeschrijvingen van net gewerkte en sierlijk gebeeldhouwde kanoos en roeispanen der Zuidzee-eilanders leest, kan waarheid zijn, maar is op die van de bewoners der Sandwich- of Gezelschaps-eilanden niet van toepassing; want hunne kanoos zijn tamelijk ruw uit boomstammen gehouwen, en hunne roeispanen zijn zoo eenvoudig als men ze uit ruw gezaagde planken vervaardigen kan. Mogelijk hebben ze in vroegeren tijd er veel zorg aan besteed, maar thans geschiedt dit niet meer; en nergens heb ik er ook maar een zweem van beeldhouwwerk aan gezien.
Bijzonder handig zijn zij in het bouwen van hunne geheel naar het klimaat berekende woningen. Op regelmatige afstanden slaan zij palen in den grond, waarop de daksparren geplaatst worden. Tusschen die palen komen, telkens met eene tusschenruimte van 1 of 2 duimen, bamboesstokken te staan die de muren vormen, terwijl eindelijk het dak met de opzetzettelijk bereide lange en taaije bladen der Palma Christi stevig gedekt wordt. Zulk een dak is tegen de hevigste regens be-
{==18==} {>>pagina-aanduiding<<}
stand en duurt vier of vijf jaren. Inwendig zijn de huizen, die er uitzien als of de eerste wind de beste ze zou wegblazen, even eenvoudig ingerigt. Een half dozijn matten op den grond; een paar lage uit hard hout gesneden stoelen; een paar kisten, meestal van die soort welke de matrozen gebruiken; een paar kalabassen, om er kokosolie en kokosmelk in te bewaren; eenige halve kokosnoten tot drinkvaten - ziedaar het geheele ameublement. Aan het dak hangt misschien nog een roeispaan, een harpoen, en een net; maar dat is dan ook alles.
Merkwaardig is het overigens dat de bewoners dezer eilanden, toen de eerste Europeanen bij hen verschenen, niet alleen de kunst van het netten-breijen reeds verstonden, maar daarbij ook dezelfde steken en dezelfde instrumenten bezigden als wij.
Doch op een aantal zulke kleinigheden kom ik later nog wel terug; thans is het tijd dat ik mij voor de reis naar Otaheite gereed maak.

Een dag tegenover een leeuw.

Vóór eenige jaren in de Kaapstad wonende, ging ik vriendschappelijk om met eenige ondernemende kooplieden, die een voordeeligen maar gevaarlijken handel ten noorden van de Oranje-rivier drijven. Somtijds zijn ze twee jaren, soms nog langer afwezig; trekkende met hunne wagens en gevolg zoo lang van de eene stam naar de andere, tot zij alle hunne koopwaren kwijt zijn, en keeren eerst dan naar Grahams-town of Kaapstad terug, met vee, struisveêren, huiden, ivoor en andere kostbare waren, die hun vier of vijf kapitalen winst opbrengen. De meesten van hen bepalen hunne togten tot de Westerkustlanden tusschen de Oranje-rivier en de Portugesche bezittingen van Benguela.
Een der stoutsten en gelukkigsten van deze kooplieden was zekere Heer hutton, een Britsch Kolonist, die door zijne togten onder de Namaquaas en de Dammaraas eenig vermogen had gewonnen en nu den handel vaarwel wilde zeggen. Hij was mij beschreven als een hoogst bekwaam man, een onverschrokken jager, en een der schranderste onderzoekers van Zuid-Afrika. Toen ik zoo gelukkig was geweest hem eene kleine dienst te bewijzen, gaf hij omtrent hetzelve mij al de

{==19==} {>>pagina-aanduiding<<}
inlichtingen die ik verlangde. De dienst was, dat ik door mijne voorspraak de loslating bewerkte van een zijner knechts, een Namaqua, die wegens eene vechtpartij in hechtenis zat.
Dit jonge mensch was een ware Hottentot. Hij had bij een schraal ligchaam, de zwartachtig bruine huid, de diep liggende oogen, den kleinen neus, de dikke uitstekende oogbeenderen, en de grove haren die dit ras kenmerken. Gewoonlijk was hij stil en zelfs somber, maar als hij sterken drank had gebruikt sloeg hij van 't eene uiterste tot het andere over: dan werd hij niet alleen opgewonden en drok, maar twistziek en dadelijk gereed om te vechten. Dat wikkelde hem niet zelden in moeijelijkheden met de looze en ondeugende Negers in de stad, die er pleizier in vonden hem te plagen, gelijk de schooljongens in de steden den kinkel plagen die van het land komt. Nu had hij een vinnig gevecht gehad met een reusachtigen Neger uit Mozambique; de politie was er op aangekomen en had hem deerlijk gehavend meêgenomen en gevangen gezet. Zijn meester, die niet veel meer dan de knecht van de stedelijke wetten en gewoonten wist, vroeg mij om raad en verzocht mijne voorspraak tot vrijlating van zijn knecht, die ik dadelijk verkreeg; zoo dat apollo, dus was zijn naam, na eenige uren slapens achter de traliën, nuchter en bekwaam, hoewel niet onbeschadigd, bij zijn meester terugkwam.
Die groote belangstelling van den Heer hutton had mij verwonderd. Vanwaar de bijzondere genegenheid voor dien jongen wilde, daar apollo niets aangenaams in zijn voorkomen of manieren bezat? - Hij scheen zijn meester wel lief te hebben, doch zijn inborst was niet bekoorlijker dan zijn gelaat, en zijn verstand was ongemeen beperkt. Maar ik had vernomen, dat de Heer hutton, in weerwil van zijn koopmansgeest en drift voor de jagt, braaf en gevoelig was, en vermoedde dus dat apollo hem door diens ouders was toevertrouwd, onder plegtige belofte van hun dit dierbare pand in goeden staat weder te huis te brengen, en dat zijne bezorgdheid dus voortkwam uit de achtingwaardige begeerte om zijn woord te houden.
Denzelfden avond kwam hij mij voor mijne hulp bedanken, en in den loop van 't gesprek merkte ik aan, dat zijn Namaqua zeker een uitmuntende dienstboô moest wezen, daar hij zoo veel genegenheid voor hem had.

{==20==} {>>pagina-aanduiding<<}

- Het is mijn pligt - antwoordde hij - voor hem te zorgen; want hij heeft mij eens 't leven gered.
- Dat verwondert mij! - riep ik uit.
- Het is toch zoo. - hernam hutton - Omtrent tien jaren geleden vond ik apollo, op den Noordelijken oever van de Oranjerivier. Hij was toen, naar gissing, een knaap van omstreeks twaalf jaren, en lag daar met zware koortsen, onder een afdak van takken en graszoden. De Hottentotten hebben de gewoonte hunne zieken en de oude lieden, die den stam niet kunnen volgen, op die wijze aan hun lot over te laten. Deze afschuwelijke gewoonte, de minst zedelijke hunner gebruiken, heeft hen misschien te streng doen beoordeelen, daar zij overigens niet zoo kwaad en slecht zijn als sommige reizigers wel beweren. - Ik deed den armen jongen in een mijner wagens leggen en gaf hem geneesmiddelen; zoodat hij na weinig dagen weêr frisch en gezond was. Hij heette thuetkue; maar die naam was mij te barbaarsch, en ik noemde hem apollo. Sedert heeft hij mij overal vergezeld, en op zijne wijze veel gehechtheid betoond. Evenwel is hij een ware wilde gebleven en niemand anders kan hem regeren. Hij volgt mijne bevelen zoo lang hij er aan denkt, dat is gedurende vier-en-twintig uren; zelden dient zijn geheugen hem langer. Ook kan ik, met den besten wil, geen lid van een matigheidsgenootschap, of van een vredes-congres uit hem maken; want zoo dikwijls hij 't kan bedrinkt hij zich en vecht dan bij de minste plagerij als een tijger; doch overigens is hij een brave, trouwe jongen en mijn beste helper op de jagt.
Maar wilt gij hooren hoe apollo mij 't leven redde? - Luister dan.
Ik was met twee wagens en een dozijn mannen op reis naar Dammara. Twee mijner bedienden waren Negers van de kust van Mozambique, de andere Hottentotten en Namaquaas, die ik onder weg had aangenomen. De meesten hunner vond ik bij den zendelingspost Schmeler, aan de Oranje-rivier. De twee Negers hadden aan de Kaap eenige beschaving opgedaan, en verstonden hunne dienst vrij wel; maar de overigen konden mij weinig helpen dan in het vervoer der wagens. Nu en dan zond ik hen op de jagt, en de landstreek kenden zij goed: in dat opzigt waren zij mij van groote dienst; doch ik moest hen in 't oog houden. Van nature waren zij buitengemeen

{==21==} {>>pagina-aanduiding<<}
lafhartig, en ofschoon zij met vuurwapenen wisten om te gaan, kon ik hen nooit bewegen om een buffel of neushoren te schieten; aan 't afwachten van een leeuw was dus geheel niet te denken. Ik heb twee of drie wilde buffels gedood, zonder door iemand te worden bijgestaan dan door apollo, die trouw aan mijne zijde bleef, hoewel zijne tanden klapperden als de vijand naderde.
Eens sloeg ik mijn kamp op bij een water waar de dieren des nachts kwamen drinken. Wij konden hun spoor langs den geheelen oever zien. Die plek was den Namaquaas bekend, en zij baden mij om ons kamp op eenigen afstand te verleggen, wijl er vele leeuwen in deze streken waren en wij anders waarschijnlijk eenigen van onze trekdieren zouden verliezen, en ook zelven konden aangevallen worden. Het is merkwaardig dat de leeuw als hij menschenvleesch heeft geproefd, dit boven alle andere vleeschen verkiest, en elk dier versmaadt wanneer hij een mensch kan magtig worden. Ik wilde noch mijne lieden noch mijne ossen wagen, en trok dus een paar mijlen verder, in een klein dal. Wij ontstaken een groot vuur om de wilde dieren verwijderd te houden, en lieten onze runderen weiden op 't hier en daar staande gras. Intusschen wenschte ik vurig een kogel op een leeuw af te zenden, want in drie jaren had ik er geen geveld; maar half en half vreesde ik toch ook voor die gevaarlijke uitspanning, bij welke sterke zenuwen en groote koelbloedigheid gevorderd worden, niet meer berekend te wezen. Ik vroeg mijne lieden, of zij in den nacht een kansje tegen de leeuwen met mij durfden wagen, en apollo met drie anderen stemden er in toe. Den overigen, die bij de wagens bleven, beval ik aan, om het vuur goed brandend te houden en op te passen dat de ossen niet te ver gingen. Bij het ondergaan der zon bereikten wij de waterplaats, en groeven met houweelen en spaden, omtrent honderd schreden van het water af, een kuil van drie of vier voet diep, en hoogden 't uitgedolven zand rondom den rand des kuils, om ons te beter te kunnen verschuilen. In een uur was dat werk gedaan, en de leeuwen nu wachtende, plaatsten wij ons in de diepte. Doch te vergeefs. Wel kwamen er eenige dieren onder ons schot; maar de koning der wildernissen verscheen niet. Ik zag springbokken, gemsen, kaapsche ezels, couaggaas, en anderen, doch wilde geen kruid verspillen, daar wij geen

{==22==} {>>pagina-aanduiding<<}
vleesch noodig hadden. Één geweerschot ware ook misschien genoeg om zelfs de leeuwen te verschrikken en van de drinkplaats te verwijderen. Nogtans wonnen wij er niets bij, met ons stil te houden. Toen de dag aankwam verlieten wij de hinderlaag stijf, koud, slecht geluimd en zeer slaperig. Wij hadden geen leeuw gezien, hoewel hun gebrul in de verte dikwijls geklonken had. Onze wagens en ossen hadden hen gelokt, want wij vernamen later dat zij den geheelen nacht er om heen hadden gezworven. De achtergeblevenen waren zeer angstig geweest, maar hadden het vuur goed aangehouden, en de schrik had de ossen zoo digt mogelijk bij 't vuur doen blijven, welks schitterende gloed de leeuwen op een afstand hield.
Ik dacht er niet meer aan om een dezer trotsche dieren te vellen, maar wilde, naar jagersstijl, toch niet in het kamp terugkeeren zonder eenig wild mede te brengen. Wij maakten derhalven een omweg, en naauwelijks hadden wij eenige schreden gedaan of eene kleine kudde springbokken rende ons te gemoet en voorbij, vliegend en springend van schrik. Zonder nadenken schoot ik mijne twee ladingen den hoop na, en trof den grootsten. Mijne manschappen vuurden insgelijks. Maar naauwelijks had ik mijn geweer afgezet of daar kwam een buitengemeen groote leeuw uit de struiken te voorschijn en ons bedaard te gemoet. Hij was geene honderd passen meer van ons af, en wij hadden dus geen tijd om weder te laden. Maar neen, wij waren verlamd, en ik-zelf dermate, dat ik volstrekt onbewegelijk en onzeker wát te doen bleef staan. Spoedig begreep ik, dat een van ons verloren was, of dat er maar één middel bestond om, misschien, allen te redden. Als de inboorlingen met hunne sagaaijen en messen op een leeuw afgaan, plaatsen zij zich, zoo ras het dier nabij is, digt bij elkander op de hurken. Is het dier moedig, dan kiest 't een hunner uit en valt op zijn prooi, zoodat de ongelukkige somtijds bij den eersten aangreep reeds een lijk wordt; doch dikwerf ook komt hij er met eenige diepe wonden af. De anderen springen dan op en werpen zich allen te gelijk op het dier; eenigen grijpen 't bij den staart en houden dien opgeheven, waardoor hij belet wordt zich om te wenden; de overigen doorsteken 't met hunne sagaaijen en messen tot het valt. Zoo gebeurt 't meer dan eens dat niemand hunner

{==23==} {>>pagina-aanduiding<<}
omkomt. Doch ook de leeuw kan de overwinning behalen, en dan boeten wel twee of drie mannen hunne stoutheid met het leven, terwijl de vlugt alleen de anderen redt. Ik wilde dezelfde wijze van krijgvoeren beproeven. Als wij ons nederhurkten en het dier een onverschrokken gelaat toonden, zou 't misschien bevreesd worden, en ons tijd laten om weder te laden. ‘Gaat zitten! zitten!’ - riep ik; doch een snelle blik in de rondte deed mij zien, dat allen op 't eerste gezigt van den leeuw waren gevlugt.
Apollo was mede gevlugt, in de meening, zoo als hij mij later zeide, dat ook ik zou vlugten. Daar hij niet durfde omzien, ontdekte de goede jongen zijne dwaling niet voordat hij de wagens bereikt had.
Ik bleef dus alleen tegenover den leeuw. Het was mij nu niet meer mogelijk te ontvlieden: niet óvervlug ter been moest ik zijn prooi worden eer ik vijf-en-twintig schreden kon afleggen. Ongelukkig was niet alleen mijn geweer ongeladen, maar onder het graven van den kuil had ik ook mijn hartsvanger, die mij in 't werken hinderde, aan apollo gegeven. Ik was dus volstrekt ongewapend, en mij onvermijdelijk verloren achtende riep ik uit: ‘o Mijn God! erbarm U over mijne arme vrouw en kinderen!’ Zóó wachtte ik in onbeschrijfelijken angst dat de leeuw zich op mij zou werpen. - Maar hij scheen geen haast te hebben, bleef op den afstand van een twaalftal voeten staan, en ging als een hond op zijn achterste zitten, terwijl hij mij stijf aanzag. Ik moest eindelijk ook gaan zitten en staarde hem insgelijks aan, met al de geestkracht die mij nog was overgebleven. Op school had ik wel eens gelezen, dat de dieren den vasten blik van den mensch niet kunnen weêrstaan, en hoewel ik bij ervaring de juistheid van deze stelling nooit had bewezen gezien, besloot ik toch te beproeven of dit reddingmiddel mij zoude baten. Maar het deed geene uitwerking. Van tijd tot tijd zag de leeuw regts of links, of kneep zijne oogen eens digt, maar dat was alles. Eindelijk vleide hij zich geheel neder, met de pooten uitgestrekt en den kop op den grond, even als eene kat, die op eene muis loert. Tusschenbeiden likte hij zijn bek af. Waarschijnlijk had hij juist een goeden maaltijd gebruikt, en ik giste nu dat hij pas eenig dier, misschien een springbok, verslonden en dus geen honger meer had, en mij bewaren wilde tot

{==24==} {>>pagina-aanduiding<<}
de eetlust zou wederkomen. De leeuwen beminnen 't versche vleesch, en zoo wachtte de sluwert tot zijne spijsverteering zou geëindigd zijn, om dan mij aan te tasten. - ‘Welk een geval voor een Christen!’ - zouden de Kaapsche boeren zeggen.
Gij kunt begrijpen, dat ik mij in een hartverscheurenden toestand bevond. In de reis van een zendeling heb ik eens gelezen, dat een Hottentot gedurende een ganschen dag op dezelfde wijze door een leeuw is bewaakt, maar dat de man van vermoeijenis en inspanning in slaap viel, en bij zijn ontwaken 't verschrikkelijke dier niet meer zag. Op zulk een geluk durfde ik niet hopen.
- Die historie is mij bekend - zeide ik - de redding van dien Hottentot behoort tot de wonderen.
- Naar zijn ligchaamsbouw en gewoonten - hernam hutton - is de leeuw niet anders dan een groote kat. Zijne grootmoedigheid en edele gevoelens, waarvan men spreekt, zijn praatjes. Alleen als de leeuw verzadigd is en dan een prooi ontmoet, gaat hij dien voorbij zonder hem te deeren. Hij verscheurt niet óm te verscheuren; maar dat is evenzoo met de kat. Eene verzadigde kat speelt met de muis; niet uit wreedheid, maar om haar te bewaren tot zij weêr honger krijgt. Dit doet ook somwijlen de leeuw den mensch, vooral wanneer hij - dus zeggen de inboorlingen - eens menschenvleesch heeft geproefd. Zij beweren dat hij dan wacht tot het voorwerp van zijn lust is ingesluimerd, waarna hij bij de eerste beweging van 't ontwaken zich er op werpt. In het zonderling geval van den Hottentot is de leeuw waarschijnlijk door een hem verschrikkend voorwerp, onder het slapen des mans verjaagd. Ik voor mij twijfelde er niet aan dat het dier den oogenblik afwachtte, waarin ik door afmatting zou neêrvallen. Ik blijf leven - dacht ik - zoo lang mijne oogen open blijven, maar als de slaap mij vermeestert, ontwaak ik tusschen de kaken van den leeuw. -
't Verhaal deed mij onwillekeurig rillen, en een ontsnappende kreet drukte mijn afgrijzen uit.
- Verontrust u niet over mijn lot. - sprak de Heer hutton glimlagchend - Gij ziet mij levend en gezond voor u staan. Ik wilde u maar doen begrijpen in welk een toestand ik mij bevond, alvorens te verhalen hoe ik er aan ontkwam. De

{==25==} {>>pagina-aanduiding<<}
wijze waarop ik den nacht had doorgebragt, deed mij een sterken honger en groote neiging tot slapen gevoelen. Gelukkig had ik eerst in den morgenstond mijn waterflesch leêg gedronken, zoodat ten minste geen dorst mij kwelde; anders ware ik misschien bezweken. De zon kwam, als altijd in deze streken, schitterend op, en werkte dadelijk met hare gloeijende stralen en verhitte ook het zand; tusschen die dubbele hitte was 't of mijne huid brandde. Ik had een vilten breedgeranden hoed met struisvederen op; deze beveiligde mijn hoofd tegen de regtstreeksche zonnestralen, en echter scheen de gloed mij nooit zoo verstikkend geweest te zijn als thans. De oorzaak er van was misschien, dat ik niet gegeten of geslapen had. Evenwel behield ik mijne tegenwoordigheid van geest, en loerde op eene gelegenheid om te ontsnappen. Mijne manschappen hadden wel 't besluit kunnen nemen om mij te gaan verlossen, maar ik wist, helaas! hoe lafhartig zij waren; ik wist, dat zij niet digter dan tot op een goeden afstand zouden durven naderen, of deden zij 't, dan was het waarschijnlijk dat de leeuw op mij zou toespringen en aan alle onzekerheid een einde maken.
- Maar waarom niet beproefd uw geweer te laden?
- Dat deed ik, doch bij de eerste beweging tilde mijn bewaker den kop op en begon te brommen, alsof hij wilde zeggen: ‘dat niet, vriendje! als gij u beweeg, dan!...’ Ware ik voortgegaan, dan had hij mij zeker aangevallen eer ik 't kruid op de pan had kunnen doen. De leeuw was verschrikkelijk groot, de grootste dien ik ooit gezien heb; met lange grijzende manen en zeer vurige listige oogen. Gij kunt u niet verbeelden hoe loos de oude leeuwen zijn. De mijne scheen zeer goed te weten dat mijn geweer een wapen was, en hij wist zeker ook dat mijne lieden in de nabijheid waren, want hij wierp van tijd tot tijd een onderzoekenden blik naar den kant mijner wagens. Ik voelde 't hart in mij bonsen en een stroom van zweet vloeide langs mijne kaken af.
- Niet zonder reden! - riep ik uit. - En bleef de leeuw den ganschen dag door stil?
- Volstrekt niet - hernam de Heer hutton - zijne aanhoudende bewegingen hielden mij in gestadigen angst. Eene kudde Kaapsche ezels naderde, maar zoodra zij den leeuw bemerkten keerden zij om en vloden. De leeuw rees op,

{==26==} {>>pagina-aanduiding<<}
maakte eene halve wending en staarde de vlugtelingen begeerig na. Daar de leeuwen bijzonder veel van het vleesch der zebraas houden, hoopte ik, dat hij hen na zou rennen; maar hij koos 't zekere boven 't onzekere, keerde zich om, ging weêr liggen, gromde vreeselijk en zag mij wilder dan vroeger aan, als wilde hij nu zeggen: ‘Gij ziet, maatje! dat gij mij een zebra kost; ik heb dan ook geen plan om u te laten ontsnappen!’ - Ik verwenschte hem duizend malen in mijn hart; maar uit vrees voor erger, zorgde ik tevens geen geluid te geven.
Een onverwacht gerucht deed zich van de andere zijde hooren. De leeuw zag weêr naar den kant van het kamp, zoo als hij reeds meermalen had gedaan, maar rees nu op, brulde toornig en toonde zijne tanden, ten bewijze, dat hij iets onbehaaglijks vernam. Later hoorde ik, dat mijne lieden op aansporen van apollo, van top tot teen gewapend, een nabijliggenden heuvel hadden beklommen. Van daar hadden zij met hun scherp gezigt den leeuw gezien; maar zoo ras ook hij naar den kant des heuvels had opgezien, waren zij half zinneloos van schrik, naar de wagens teruggevloden. Na eenige oogenblikken ging de leeuw weêr liggen, strekte de pooten uit, geeuwde, knipte met de oogleden en scheen vermoeid van zijne wacht; doch hij had vastelijk besloten met mij te soupéren; anders had hij dadelijk mijne rekening kunnen afsluiten. - Tegen het vallen van den avond klonk in de verte een gebrul. Dat scheen hem niet aangenaam. Aan 't geluid meende ik eene leeuwin te herkennen, en begreep dat zij haren gemaal welligt zocht. Deze stond op, ging weêr liggen, en herhaalde dat meermalen; soms met woestheid heen en weder stappende, en langs den grond snuffelende, alsof hij verward en besluiteloos ware wát te doen; maar hij zweeg en de kreeten der leeuwin verflaauwden meer en meer. Dit oogenblik was mij, van al dien tijd, het pijnigendst; want als de leeuw zijn wijfje geantwoord, als hij haar geroepen had, zou zij, waarschijnlijk hongerig, zich terstond op het versche avondmaal hebben geworpen, dat haar gemaal zoolang voor zich-zelven had gespaard. Naar alle waarschijnlijk had de oude vraat hetzelfde vermoeden, en oordeelde hij 't daarom beter zich maar stil te houden.
Eindelijk viel de nacht, de sterren stonden helder, maar

{==27==} {>>pagina-aanduiding<<}
de maan scheen niet. Ik zag de voorwerpen zelfs op een kleinen afstand slechts twijfelachtig, en onderscheidde in het oosten nog alleen de hoofdlijn der heuvelen, en de stil liggende leeuw scheen mij een vormlooze klomp. Evenwel nam ik duidelijk waar, dat hij niet sliep en op elk mijner bewegingen lette. Als hij tusschenbeiden de oogen naar mij opsloeg, was het of twee gloeijende koolen mij tegenschitterden. Slechts ééne hoop op redding bleef mij nog over: mij onbeweeglijk stil houdende zou ik hem misschien afmatten; ten minste geen reden geven om mij te bespringen, terwijl eene toevallige oorzaak, eene onverwachte omstandigheid, hem naar elders kon lokken, gelijk 't bij den Hottentot was gebeurd. Om echter met dien laatsten kans mijn voordeel te doen, moest ik wakker blijven, dat onbeschrijflijk moeijelijk viel. Ik bezweek van matheid en was gedurig op het punt van in te sluimeren, daar ik in zes-en-dertig uren niet geslapen en in bijkans twintig uren geen voedsel genoten had, terwijl vreeselijke gemoedsangst mij had gefolterd. De lucht was zoo frisch, en de verkwikkende koelte, na een brandend heeten dag, maakte de neiging tot rust schier onweêrstaanbaar. Eene diepe stilte heerschte bovendien rondom mij. Ik moest geweldige inspanningen doen om mijne oogleden open te houden; van tijd tot tijd zonk mijn hoofd en hief ik 't weder op, sidderend bij de gedachte, dat de leeuw welligt op het punt was mij aan te grijpen. De toestand was verschrikkelijk! Nog heden denk ik er niet aan zonder te rillen. Ik was als een ter dood veroordeelde, die, door akelige droomen gekweld, telkens ontwaakt, om zich te herinneren dat hij den volgenden dag moet sterven. Ook geloof ik niet, dat ik 't zoo den geheelen nacht zou hebben kunnen uithouden. Het ging menschelijke krachten te boven.
De Heer hutton zweeg eene poos, en ik zag 't hem aan, dat martelende herinneringen hem pijnigden; maar weldra herstelde hij zich en vervolgde:
- Twee of drie uren na het vallen van den avond, hoorde ik dieren naar de waterplaats gaan; sommigen gingen mij op korten afstand voorbij, doch ik kon er geen zien; de leeuw daarentegen zag ze volkomen, en bewoog den kop een weinig als zij hem digt voorbijsnelden. De hoop dat hij mij zou

{==28==} {>>pagina-aanduiding<<}
verlaten om zich op een hunner te werpen, ontzonk mij weldra. Plotseling rees hij op, staarde mij aan, en brulde. ‘Het oogenblik is gekomen!’ dacht ik. Hij bleef staan, maar brulde nog sterker; mij, naar 't scheen, altijd aanziende. Ik maakte mij tot den strijd gereed: in de linkerhand had ik mijn geweer, in de regter mijn zakdoek. Mijn plan was, hem den kolf dwars in den muil te duwen en te smoren, door mijn zakdoek in zijn' keel te stooten. De zaak was niet gemakkelijk; maar 't was mijn laatste kans, en ik wilde niet sterven zonder het uiterste te beproeven. Eigenlijk had ik geene hoop meer; mijn eenige doel was, zoo lang mogelijk te worstelen met een monster, dat mij zoo lang had gemarteld, dat ik verafschuwde, en dat ik alle mogelijk kwaad wilde doen. Maar ook dit was nog een valsch alarm. Na eenige minuten werd hij weder kalm, en zette zich neêr; doch ging niet, gelijk vroeger, liggen, maar stak zijn kop naar mij uit, als de kat die oplettend eenig voorwerp beschouwt. Eindelijk toch strekte hij zich nogmaals op den grond uit, alsof al wat hem ontrust had geweken was; maar welhaast sprong hij weder op en brulde vreeselijker dan ooit. Ik vermoedde dat een ander dier van zijne soort achter mij naderde, en dat mijn bewaker geen lust had mij met dien ongenoodigden gast te deelen. Bedroog ik mij niet, dan moest mijn lot nu spoedig worden beslist. Ook kwam de gedachte bij mij op, of mijne manschappen misschien beproeven wilden, om, onder bescherming van den nacht, mij te verlossen. Zouden zij er den moed toe hebben? - De slaap was geheel van mij geweken. De leeuw, altijd tegen mij over, gromde gestadig en liep als radeloos heen en weder. Eindelijk rekte hij zich uit en scheen zich voor te bereiden tot het doen van den sprong; mijne ure sloeg!
In dat oogenblik hoorde ik eensklaps een gegil achter mij, zoo akelig dat mijne haren te bergen rezen, en een groote vlam verlichtte plotseling de mij omgevende voorwerpen. Bij dat gegil of geschreeuw vloog eene gedaante, welks hoofd en schouderen in vlammen schenen te staan, tusschen mij en den leeuw. Het dier slaakte een angstkreet die den omtrek deed daveren en verdween met groote sprongen in de duisternis. Ook ik was maar opgesprongen herkende in 't wezen dat zoo ter goeder

{==29==} {>>pagina-aanduiding<<}
ure verschenen was, mijn apollo. De vlam boven zijn hoofd lichtte niet meer, maar met elke hand zwaaide hij nog brandende houten, terwijl hij sprong en gilde als een krankzinnige. Hij zag er inderdaad uit als een booze geest, ofschoon hij mijn reddende engel was. De brave jongen was zelf zoo angstig, dat hij naauwelijks kon spreken. Hijgend riep hij: ‘Laad uw geweer! Laad uw geweer! De leeuw komt terug! Laad uw geweer!’
Dat was een goede raad en ik volgde dien zoo snel mogelijk; want van den grond opgesprongen, was ik zoo stijf dat ik mij te naauwernood bewegen kon. Maar welras hernam het bloed zijn loop, en toen ik mijn geweer had geladen gingen wij haastig op weg naar het kamp. Apollo liep voor mij uit, met een braadpan op zijn hoofd en een brandend hout in zijne regterhand, nog steeds als een waanzinnige springende en gillende, om de wilde dieren op een afstand te houden. Eindelijk bereikten wij onze legerplaats. Na mijn honger gestild te hebben, vroeg ik wat er in mijn afzijn was gebeurd, en hoe mijn redder 't had aangelegd om mij te ontzetten? De trouwe knaap had den ganschen dag getracht, mijne lieden tot eene poging te bewegen om mij te redden. Des morgens hadden zij, zooals ik verhaald heb, die poging willen doen, maar de moed was hun ontzonken, en tegen den avond besloot apollo geheel alleen te handelen. Hij deed daartoe in een groote braadpan eene laag buskruid, niet te droog en niet te nat om langzaam te branden; daarboven plaatste hij eene laag stroo, en strooide er droog buskruid over, en bevestigde boven op de pan een bos droog hout en struiken. Met die pan en eenige houten ging hij in den nacht op weg. Halverwege genaderd ging hij niet meer, maar kroop langzaam en voorzigtig tot op honderd passen van de plek waar ik gevangen zat. Toen had het wilde dier zich opgerigt en gebruld. ‘Dat verschrikkelijk gebrul,’ zeide apollo, ‘deed mij 't bloed in de aderen stollen, en bijna weêr terugkeeren.’ - Toen de leeuw weêr rustig was geworden, kroop hij op nieuws vooruit, bij elke beweging slechts een paar voet naderende, en na elke beweging hield hij zich weder een oogenblik stil. Eindelijk zich digt genoeg bij 't ondier achtende, stak hij met een chemischen zwavelstok den brand in het stroo, dat dadelijk

{==30==} {>>pagina-aanduiding<<}
in vlam stond, en ook 't bos hout en struiken in vlam zette, terwijl de vonken van 't half natte kruid als een vuurregen op en neder vlogen. Onder die toebereidselen had de leeuw, in onrust en woede, zich in postuur gesteld om den sprong te doen; maar apollo liet er hem den tijd niet toe: met den vlammenden, vonkenregenenden pot op het hoofd en met brandende houten in de hand, snelde hij aan en deed den koning der wildernis, die nooit iets dergelijks had aanschouwd, waarschijnlijk óók met opgerezen manen zijn behoud in de vlugt zoeken. Gij zult nu wel begrijpen waarom ik aan dezen knaap zoo gehecht ben. Hij deed, buiten twijfel, véél méér om mijn leven te redden, dan hij voor zijn eigen leven zou hebben gedaan. -
Ik erkende dat hij zich inderdaad voorbeeldig had gedragen, en al het goede verdiende dat de Heer hutton hem bewees. - Van den leeuw - zeide ik - hebt ge zeker niets meer vernomen?
- Integendeel - hernam de Heer hutton - ik had eene rekening met hem te vereffenen, wegens de ontzettende wijze waarop hij mij had gemarteld, en het scheen ook niet raadzaam hem te laten rondzwerven, als dit kon worden belet. Ik was er zeker van dat hij den omtrek niet zou verlaten, zoolang mijne ossen in de nabijheid bleven, en wetende dat twee andere kooplieden, johnson en leroux, mij op een paar dagreizens volgden, wachtte ik tot deze waren aangekomen. Toen deden wij te zamen een togt, met al ons volk en met al onze honden. Twee dagen tergden wij het dier, zonder 't uit zijn hol te kunnen krijgen. Maar ten laatsten verscheen hij, en johnson die 't digst bij was, doodde hem met één enkel schot: de kogel was achter den regter schouder ingedrongen en door de linkerzijde uitgekomen. Ik gaf hem vijf pond Sterling voor de huid, die ik naderhand heb laten opzetten, tot een andenken aan den dag tegenover hem doorgebragt, en aan den volgenden waarop ik gered werd. Den eersten beschouw ik als de verschrikkelijkste, den tweeden als de gelukkigste van mijn leven.

Naar het Fransch.


{==31==} {>>pagina-aanduiding<<}

Zij deugde niet!

Naar het Deensch van andresen (*).

De Burgemeester van**** stond aan het open venster: hij had een glimmenden nieuwen rok en een fijn overhemd met manchetten aan, en een diamanten speld in den jabot; daarbij was hij buitengemeen glad geschoren - eigen werk! - maar had zich toch een klein sneedje gegeven, waarop een reepje Engelsche pleister lag.
- Hoor eens hier, kleine maat! - riep hij.
Het was de zoon der arme waschvrouw, die juist het huis voorbijging en eerbiedig zijn pet afnam; de klep daarvan was midden doorgebroken, want de pet was er op ingerigt om opgerold en in den zak gestoken te worden. In zijn armoedig en gelapt maar kraakzindelijk pakje, met zware klompen aan de voeten, bleef het jongske voor den Burgemeester staan, zoo eerbiedig, alsof hij voor den Koning-zelven stond.
- Gij zijt een brave jongen - zeide de Burgemeester - een beleefde knaap. Moeder is zeker aan de vaart weêr bezig met de wasch te spoelen, en wacht op het fleschje dat ge daar in uw zak hebt. Dat is een leelijke gewoonte van uwe moeder! Hoe veel hebt ge daar wel?
- Voor twee centen, Mijnheer! een half maatje. - antwoordde de jongen verschrikt en met half luide stem.
- En van morgen hebt ge haar óók zooveel gebragt? - ging de man voort.
- Neen, dat was gisteren. - zeide de knaap.
- Twee halven maken één heele! - Zij deugt niet. 't Is naar met dat slag van menschen! Zeg aan uwe moeder dat zij zich moest schamen, en pas maar op dat gij niet ook een

{==32==} {>>pagina-aanduiding<<}
dronkaard wordt; maar daar zal zij wel voor zorgen! Arm kind! Maak nu maar dat ge weg komt.
En de jongen ging verder; den pet vergat hij van schrik weêr op te zetten, en de wind speelde met het blonde haar, dat de lange lokken omhoog vlogen. Hij sloeg de steeg in naar de vaart, waar zijne moeder in een tobbe aan den kant zat, en het zware linnengoed beukte, en wiesch, en daarna in de vaart spoelde. Er ging een harde stroom, want de poldersluizen waren opengezet; een laken dreef met den stroom mede, en toen zij daarnaar greep, gleed de tobbe af, waardoor zij zelve bijna in het water geraakte.
- Daar was ik haast weg geweest! - riep zij uit - Goed dat ge komt, want ik heb iets noodig om mijne krachten wat op te wekken. 't Is hier zoo guur en 't water is zoo koud, en ik ben al van zes ure af aan 't werk. Hebt ge wat medegebragt?
De knaap haalde een fleschje voor den dag, en de moeder zette het aan den mond en nam een teugje.
- Dat doet mij goed! - sprak ze - Dat verwarmt mij! Dat doet mij omtrent zoo goed als warm eten, en is zoo duur niet! Wilt gij óók een drupje, mijn arme jongen! Ge ziet zoo bleek en bibbert zoo met uw dunne pakje in den herfstwind, en ik heb niets om u warmer te kleeden. Och, wat is het water koud! Als ik maar niet ziek word!
En zij stond op uit de tobbe en trad op den wal, waar haar kind stond, en het koude water droop van de stroomat, die zij zich omgebonden had, en van baren rok en van hare kousen.
- Ik werk en zwoeg, dat ik bijna niet meer kan; - sprak ze, zijne wangen streelende en den pet op zijn blonden krullebol regt zettende - maar ik doe 't gaarne, als ik u maar braaf en eerlijk groot mag brengen, mijn beste jongen!
Terwijl zij zoo sprak kwam er eene vrouw nader, wat ouder dan zij maar even armoedig, en aan het eene been kreupel, en aan het eene oog blind. Zij droeg een groote valsche haarkrul, die het blinde oog moest bedekken; maar de krul hing er altijd naast en deed daardoor het gebrek nog meer uitkomen. 't Was eene vriendin van de waschvrouw: ‘kreupele martha’ noemden haar de buren.
- Arme sloof! - riep martha - wat moet ge hard

{==33==} {>>pagina-aanduiding<<}
werken en in 't koude water zitten! Ge hebt waarlijk wel iets verwarmends noodig, en dan schreeuwen de kwade tongen nog over de paar druppelen, die ge dáárom soms neemt!
En 't duurde niet lang of de waschvrouw wist, van woord tot woord, wat de burgemeester zoo even gezegd had; want martha had alles gehoord, en had zich geërgerd, dat hij zóó tegen het kind over zijn eigen moeder gesproken had; en dat nog wel op een dag, waarop hij een groot diner gaf, met fijne en met sterke wijnen, portwijn en madera, en likeur toe!
- Of er dan eens iemand te véél krijgt, dat is geen schande! - sprak zij - Dat zijn menschen die deugen! Maar gij, gij deugt niet!
- Zoo? Heeft de burgemeester zoo met u gesproken, mijn kind? - vroeg de waschvrouw, en hare lippen beefden. - Gij hebt eene moeder, die niet deugt!? Misschien heeft hij geen ongelijk; maar moest hij dat aan mijn kind zeggen! - O, dat huis! 't Is het eerste leed niet, dat mij dáár wordt aangedaan!
- Ge hebt er immers gediend, toen de ouders van den burgemeester nog leefden en het huis bewoonden? - Dat is al lange jaren geleden! Sedert dien tijd is er menig schepel zout gegeten, en dat kan wel dorst geven! - zeide martha met een glimlach. - De burgemeester geeft van middag een groot feest. De gasten hadden eigenlijk afgezegd moeten worden, maar 't was te laat en al 't eten was gereed. Ik heb 't van den knecht gehoord. Daar straks is een brief gekomen, met het berigt dat zijn jongste broeder te K**** gestorven is.
- Gestorven? - riep de waschvrouw uit, en werd doodsbleek.
- Ja, zeker. - hernam martha. - Trekt gij u dat zóó aan? Maar ge kent hem waarschijnlijk, uit den tijd toen ge daar in huis gediend hebt?
- Is hij waaarlijk dood! Hij was zoo goed en zoo braaf! Er komen zeker niet vele bij onzen Lieven Heer die beter zijn dan hij was! - En tranen rolden haar, toen zij dit zeide, over de wangen. - O, mijn God! alles draait om mij heen! - Zou de koude mij bevangen hebben? - Ik voel mij niet wel! - En zij moest zich aan martha vasthouden.
- Mijn hemel! Ge zult toch niet flaauw vallen! - sprak deze. - Herstel u, het zal wel weêr voorbijgaan! - Maar

{==34==} {>>pagina-aanduiding<<}
neen, ge zijt inderdaad ziek! Het zal maar best wezen, dat ik u naar huis breng.
- Maar mijn waschgoed!
- Daar zal ik wel voor zorgen. Kom, geef mij een arm! Uw jongen kan hier blijven en oppassen tot dat ik wederkom; dan zal ik het overschot wel wasschen. 't Is maar een kleinigheid!
En de waschvrouw waggelde op hare beenen.
- Ik heb te lang in 't koude water gestaan! - zuchtte zij. - Sedert gisteren middag heb ik eten noch drinken gezien! Ik heb de koorts! O, Heere jezus! help mij, dat ik naar huis kom! - Och, mijn arm kind! - En zij weende.
Ook het jongske weende; en weldra zat hij alleen aan de vaart bij de natte wasch. De twee vrouwen gingen langzaam naar huis; de waschvrouw sleepte zich met moeite voort, het steegje door, den hoek om, de straat in, tot bij het huis van den burgemeester; maar verder kon zij het niet brengen. Juist voor de deur zeeg zij op de straat neder. Er schoten eenige menschen toe, en de kreupele martha liep het huis in om hulp te vragen. De burgemeester en zijne gasten kwamen aan de vensters.
- Dat is de waschvrouw - zeide hij - die heeft wat te veel gedronken: zij deugt niet! 't Is jammer van den knappen jongen dien zij heeft! Ik hoû waarlijk veel van den jongen; maar de moeder deugt niet!
De waschvrouw kwam weder wat bij en werd naar hare armoedige woning en te bed gebragt. De goede martha kookte wat bier en brood voor haar, en dacht dat dit de beste medecijn zou wezen. Daarop ging zij naar de vaart aan de wasch, en spoelde die slecht, maar meende het goed, en zwoegde toen met de zware waschmande naar huis.
Des avonds zat zij in het armoedige kamertje bij de waschvrouw. De keukenmeid van den burgemeester had haar gebakken aardappelen en een stuk vleesch voor de zieke gegeven; daaraan smulden martha en de kleine jongen; de zieke kon niet eten, maar vergenoegde zich met den lekkeren geur. Die was óók voedzaam, zeide zij.
En het jongske ging daarop te bed, in hetzelfde bed waarin de moeder lag; maar hij had zijne plaats dwars aan het voeteneind, en dekte zich toe met een oud stuk vloertapijt met blaauwe en roode strepen.

{==35==} {>>pagina-aanduiding<<}

Met de waschvrouw ging het een weinig beter. Het warme bier-en-brood had haar versterkt en de geur van het vleesch had haar goed gedaan.
- Heb dank, trouwe ziel! - zeide zij tegen martha - Maar nu wil ik u ook alles vertellen, als het kind slaapt! Ik geloof hij is al in de rust. Hoe lief en vroom ziet hij er uit, zoo als hij daar met zijne gesloten oogen ligt! Hij weet niet hoe het met zijne moeder gesteld is; God geve dat hij het nimmer hoore! - Ik diende bij de ouders van onzen burgemeester. Nu trof het juist zoo, dat de jongste zoon, de student, met de vacantie thuis kwam; ik was toen een jonge, wilde deerne, maar eerlijk en deugdzaam, dat mag ik voor Gods aangezigt getuigen! De student was vrolijk en opgeruimd, en daarbij zoo goed en braaf - beter mensch is er nooit geweest. Hij was de zoon van den huize en ik maar dienstbaar, maar toch hadden wij elkander lief, in eer en deugd! Een kus is immers geen zonde, als men elkander regt lief heeft! En hij zeide het aan zijne moeder; die was voor hem als onze Lieve Heer hier op aarde. En zij was zoo verstandig, zoo zacht, zoo liefderijk! - Hij vertrok, en zijn gouden ring stak hij mij aan den vinger; en toen hij wèl weg was, riep zijne moeder mij bij zich. Ernstig en toch zoo zachtmoedig sprak zij met mij - het was als of God zelf sprak - en maakte mij opmerkzaam op den grooten afstand tusschen hem en mij in verstand en beschaving.
- Nu - sprak zij - let hij alleen op uwe schoonheid; maar de schoonheid is vergankelijk! Gij zijt niet opgevoed als hij; gij past niet bij elkander in beschaving van geest en verstand, en dat is juist het ongeluk! Ik heb achting voor den arme; - vervolgde zij, - bij God zal hij welligt een hoogeren rang innemen dan menig rijkaard; maar hier op aarde moet men zorgen in geen verkeerd spoor te geraken, als de wagen vooruit zal gaan, want anders slaat hij om, en dat zou uw beider lot zijn! Ik weet dat een braaf man, erjk de wagenmaker, u ten huwelijk gevraagd heeft; hij is weeûwenaar, heeft geen kinderen en een goed bestaan; bedenk u daar eens op!
- Elk woord dat zij sprak deed mij zeer tot in de ziel; maar de vrouw had gelijk, en dat drukte mij zwaar op het hart. - Ik kuste hare hand, en weende bittere tranen, en

{==36==} {>>pagina-aanduiding<<}
weende nog meer toen ik op mijne kamer kwam en mij op mijn bed wierp. Het was een vreeselijke nacht die nu volgde: God alleen weet, hoe ik toen geleden en gestreden heb. Den volgenden Zondag ging ik aan het Nachtmaal, en bad om licht en wijsheid. Was het eene beschikking van de Voorzienigheid?...Juist toen ik uit de kerk trad, kwam ik erik tegen. En nu bleef er geen twijfel bij mij over: wij pasten geheel voor elkander in stand en opvoeding, en hij was een welgesteld man. Ik trad dan ook naar hem toe, nam zijne hand, en vroeg: ‘Erik, hebt ge nog zin in mij?’ - ‘Ja’ - antwoordde hij - ‘nu en altoos!’ - ‘En wilt gij eene vrouw hebben die u vereert maar nog niet lief heeft; hoewel de liefde misschien later kan komen?’ - ‘Die zal komen!’ - zeide hij, en daarop gaven wij elkander de hand. Ik ging naar huis bij mijne meesteres. Den gouden ring, dien haar zoon mij gegeven had, droeg ik op mijn hart; want ik kon hem niet over dag, maar alleen des avonds als ik naar bed ging aan mijnen vinger steken. Ik kuste den ring dat mijne lippen aan het bloeden raakten, en toen gaf ik hem aan mijne meesteres, en zeide haar dat ik den wagenmaker het jawoord gegeven had. Zij omhelsde mij, en kuste mij; zij zeide niet dat ik niet deugde; maar toen was ik misschien ook beter; toen was ik ten minste nog niet zoo door aardsche tegenspoeden bezocht. Met allerheiligen hielden wij bruiloft, en het eerste jaar ging alles goed; mijn man had een knecht, en gij, martha, waart als meid bij ons.
- O, gij waart eene lieve, goede huismoeder! - zeide martha - Nooit vergeet ik, hoe goed gij en uw man voor ons geweest zijt!
- Ja, dat waren goede jaren, toen gij bij ons waart! Kinderen hadden wij nog niet. Den student zag ik nooit! - Ja, toch, ik heb hem ééns gezien, maar hij zag mij niet. Hij was hier om zijne moeder te begraven. Ik zag hem aan het graf staan: hij was bleek en diep bedroefd; maar - dat was om zijne moeder! - Later, toen zijn vader stierf, was hij in vreemde landen en is nooit weder hier geweest. Hij is niet getrouwd, dat weet ik; - hij werd, geloof ik, advokaat! - Mij heeft hij vergeten, en al had hij mij weêrgezien, hij zou mij toch zeker niet herkend hebben, zoo ellendig als ik er nu uitzie. En dat is toch ook maar goed!

{==37==} {>>pagina-aanduiding<<}

En nu sprak zij van de zware dagen der beproeving, en vertelde hoe ramp op ramp haar overvallen had. Zij hadden vijfhonderd guldens overgegaârd, en die op intrest uitgeleend; maar de schuldenaar had hen bedrogen, en bankroet gemaakt, zoodat het geld verloren was. ‘Omstreeks dien tijd’ - vervolgde zij - ‘bragt ik mijn lieven jongen, die daar slaapt, ter wereld. Mijn man kreeg een zware, langdurige ziekte; negen maanden lang kon hij geen hand verroeren; wij raakten geheel ten achteren; leenden en borgden; alles wat wij hadden smolt weg, en eindelijk verloor ik ook mijn braven man. Ik heb gewerkt, gezwoegd en geslaafd, voor mijn kind; niets was mij te zwaar, doch ik mogt het niet beter hebben; het was Gods wil! Maar Hij zal mij ook wel tot zich nemen en mijn kind niet verlaten!’
En zij sluimerde in.
Tegen den morgen gevoelde zij zich beter en sterk genoeg, zoo zij meende, om aan het werk te gaan. Maar zij was naauwlijks weder in de natte tobbe aan den kouden waterkant gestapt, toen zij begon te beven en weder flaauw werd. Krampachtig greep zij met de hand in de lucht, deed een stap achteruit en viel bewusteloos neder. Haar hoofd lag op den droogen wal, maar hare voeten hingen in de vaart; hare klompen, met stroo gevuld, dreven op het water; zoo vond haar martha, toen zij haar eene warme kom koffij wilde brengen.
Door den burgemeester was intusschen eene boodschap aan haar huis gezonden, dat zij terstond bij hem komen moest, omdat hij haar iets te zeggen had. Het was te laat! De meester werd gehaald om haar te laten; - vergeefs: de waschvrouw was dood.
- Zij heeft zich dood gedronken. - zeide de burgemeester.
In den brief, die het berigt van het overlijden zijns broeders gebragt had, was ook de inhoud van het testament opgegeven. Aan de weduwe van den wagenmaker, die in vroeger jaren bij zijne ouders had gediend, had de Advokaat een legaat van duizend gulden vermaakt, dat, naar bevind van zaken, in eens of bij gedeelten aan haar of haar kind uitbetaald moest worden.
- Mijn broeder heeft eens eene vrijerij met dat mensch gehad. - zeide de burgemeester. - 't Is gelukkig dat zij dood is: haar jongen krijgt nu de geheele som, en ik zal hem bij brave menschen in huis doen; er kan een knap ambachtsman

{==38==} {>>pagina-aanduiding<<}
van hem groeijen. - En op deze laatste woorden schonk de hemel zijnen zegen.
De burgemeester liet den knaap bij zich komen, beloofde voor hem te zullen zorgen, en voegde er nog bij: hoe gelukkig het voor hem was, dat zijne moeder was gestorven; want ‘zij deugde niet!’
Maar de moeder werd naar het kerkhof gebragt en in den armen-hoek begraven. Martha strooide zand op het graf en plantte een kleinen rozenstruik er op. Het jongske stond naast haar.
- Mijn goede, lieve moeder! - snikte hij, en de tranen biggelden over zijne bleeke wangen - Is het dan toch waar, martha? - Deugde zij niet?
- Ja, zij deugde wel! - zeide de oude dienstmaagd en zag ten hemel. - Ik weet het sedert lange jaren en nog beter sedert dezen laatsten nacht. Laat de menschen vrij zeggen: ‘Zij deugde niet!’ Ik zeg u: zij deugde; en God in den hemel zegt dat ook.





Saül's dood (*).

Door Estella Hertzveld.


Weêr straalt met ongekenden luister, 
De starrenwacht aan 's hemels trans; 
Verblindt het oog door haren glans, 
En dunt het floers van 't nachtlijk duister; 
Weêr rijst de liefelijke maan, 
En prijkt aan onbewolkte baan. 

{==39==} {>>pagina-aanduiding<<}

Het is een zee van gloed en stralen, 
Een stroom van louter tintlend vuur; 
Het heerlijkst schouwspel dat natuur 
Op 't somber aardrijk neêr doet dalen; 
Dat vuurwerk aan den hemelboog, 
Trekt geest en zinnen naar omhoog. 
 
In saül's ziel alleen is 't donker. 
Wat grootsch tafreel natuur hem biedt, 
't Verheven schoon herkent hij niet; 
Hem streelt geen lieflijk stargeflonker; 
't Gevoel van ongeneesbre smart, 
Schept schaduwbeelden in zijn hart. 
 
Is hij dat? Hij, nog kort te voren 
Der Philistijnen angst en schrik? 
Verduisterd is zijn aadlaarsblik, 
Gewoon in 't diepst van 't hart te boren; 
Ontmoedigd buigt hij 't matte hoofd; 
Zijn gansche zielskracht is verdoofd. 
 
Wie kan zijn doffe smart doorgronden? 
Slechts wanhoop teekent elk gebaar. 
Hoe is hem 't hart zoo bang en naar? 
Wat kon die heldenziel dus wonden? 
Hoor! - zucht op zucht ontvliedt zijn borst; 
Hij roept: ‘Wee mij, rampzalig Vorst! 
 
Neen, niets meer kan mijn leed verzachten! 
Ik wend mij vruchtloos tot den Heer; 
Ik buig voor Zijn altaren neêr, 
Hij sluit Zijn ooren voor mijn klagten; 
Hij keert Zijn aanschijn van mij af!... 
En samuel zonk reeds in 't graf! 
 
De Ziener dood!...wat kan mij baten!... 
Gord ik ten strijd het slagzwaard aan; 
'k Heb hém niet, om mij bij te staan 
Als mij de zege wil verlaten! 
Geen teeken daalt er meer van God!.... 
Dat, saül, spelt u 't vreeslijkst lot! 

{==40==} {>>pagina-aanduiding<<}

Maar, 'k wil in 't boek des noodlots blikken! 
Wát mij moog dreigen in 't verschiet, - 
'k Wil weten, wát de toekomst biedt! 
Geen lijfsgevaren doen mij schrikken! 
Als splijt een afgrond aan mijn voet, 
Geen schrikbeeld dat mij beven doet! 
 
Welaan - ik zal den dood bezweren! - 
De rust der schimmen zij verstoord!... 
De levensgeest zal op mijn woord 
In 't zielloos ligchaam wederkeeren! 
'k Zal 't noodlot kennen, dat mij beidt!... 
'k Wil licht, in deze onzekerheid! 
 
Maar - ik, mij tot die daad verlagen!... 
Bedekt zij 't hoofd mij niet met schand? 
Moet eener tooveresse hand 
De toekomst voor mijn blik doen dagen?... 
'k Bezwijk; ik sidder waar ik sta! - 
Zwijg, stem van eer en deugd! - Ik ga!’ 
 
Wie ijlt daar zoo haastig 
Door 't sluimerend veld; 
Terwijl hij gedurig 
Zijn schreden versnelt? 
 
Hij vliegt over de aarde; 
Gewiekt is zijn voet; 
Geen grasscheutje buigt er 
Wanneer hij 't ontmoet. 
 
Ontvlugt hij 't geweten? 
Wat heeft hij misdaan? 
Vervolgt hem een vijand? 
Drijft wanhoop hem aan? 
 
Zie, de adem des nachtwinds 
Gaat over zijn hoofd, 
En heeft het van deksel 
En tooisel beroofd. 

{==41==} {>>pagina-aanduiding<<}

De grijzende lokken, 
Omfladdren 't gelaat, 
En distels en doornen, 
Verscheuren 't gewaad. - 
 
Toch spoedt hij, en vliegt hij. 
Het doel van zijn togt, 
Daagt op voor zijn blikken; 
Dat doel, zoo gezocht. 
 
't Is Israëls Koning 
In Endors vallei; 
In doodsangst ontvlood hij 
Der dapperen rij. 
 
En zonder te staren 
Op 't wonderental, 
Omhoog aan de transen, 
Omlaag in het dal, 
 
Versnelt hij zijn schreden. 
Eer de uchtenstond keert, 
Bereikt hij de vrouwe, 
Die geesten bezweert. 
 
‘U zoek ik. - dus spreekt hij: - 
'k Wil schatten u biên, 
Doet gij, op uw stemme, 
Mij samuel zien.’ 
 
‘Wis hoort gij,’ is 't antwoord: 
‘Tot Israël niet. 
Weet, dat ons de Koning 
Het toovren verbiedt. 
 
Mijn zustren verdreef hij; 
Ik ben hem ontgaan!.... 
Of zijt ge een verrader? 
Bespiedt gij mijn daân? 

{==42==} {>>pagina-aanduiding<<}

Hoe kunt ge dat wanen?.... 
Wat vreest gij, o vrouw! 
Mijn woord is mij heilig, 
Onkrenkbaar mijn trouw. 
 
Geen haar zal m'u deeren, - 
Beweeg maar uw staf, 
En doe naar mijn wenschen: 
Ontsluit mij het graf!’ 
 
Nu spreekt zij de taal der bezweringen uit. 
Hoe heesch is haar stem, en hoe schor haar geluid; 
Hoe woest is de blik, dien zij slaat in het rond; 
Hoe wringt zij de handen, hoe stuiptrekt haar mond! 
't Is of haar de haren te bergen gaan rijzen; 
Haar lippen besterven: - 't geheel doet hém ijzen. 
 
De tooverklank heeft reeds zijn werking volbragt; 
De sterren verzwinden in duisteren nacht; 
Maar de afgrond barst open, met wolken van schuim, 
En wit schiet de bliksem door 't eindeloos ruim; 
De donder, op vleuglen des stormwinds gedragen, 
Rolt vreeslijk; zijn raatlen doet de aarde vertsagen. 
 
Daar loeijen de orkanen in ijslijken kamp, 
En vuur braakt het aardrijk, en vlammen en damp; 
Voel hoe het getimmert', gezengd en geblaakt, 
Geschud en geschokt, op zijn grondvesten kraakt; 
Een nevel komt op uit den gloeijenden oven, 
En samuel rijst in dien dampkring naar boven. 
 
De nevel verdwijnt voor een schijnsel van licht 
Dat rondom hem gloort, en de duisternis zwicht. 
Nu toont hij zich; doch als de vrouw hem ontwaart, 
Buigt zij zich voor saül, valt bevend ter aard 
‘En jammert vol schrik:’ waartoe kwaamt ge in mijn woning? 
‘Gij hebt mij misleid; ik herken u, mijn Koning!’ 
 
‘Spreek,’ zegt hij, ‘wie daar voor mijne oogen verrijst?’ 
Zij antwoord: ‘aanschouw hem: zijn kruin is vergrijsd, 

{==43==} {>>pagina-aanduiding<<}

Zijn houding is edel, het voorhoofd zoo hoog; 
Men siddert voor d'ernst die er spreekt in zijn oog; 
Maar weemoed is ook uit die blikken te lezen.’ - 
‘'t Kan niemand,’ roept saül: ‘dan samuel wezen!’ 
 
‘Ja 'k ben het,’ zegt deze. ‘Wat stoort gij mijn rust? 
Verlaten van God, van uw misslag bewust, 
Ver van in Zijn straffe Zijn liefde te zien, 
Een rouwhebbend hart Hem tot offer te biên, 
In ootmoed verzonken u tot Hem te keeren - 
Komt gij, door bezwering, uw gruuwlen vermeêren! 
 
Maar God is regtvaardig, Zijn toorn is ontbrand; 
Uw staf is gebroken, verloren uw Land. 
Veracht vrij Zijn woord! Hij is grooter dan gij: 
Verneem het en sidder: uw einde is nabij; 
Eer weder het zonlicht verdwijnt van de kimmen, 
Daalt gij, met uw zonen, in 't rijk van de schimmen.’ 
 
Dus sprekend verdwijnt hij, in wolken gehuld. 
Zijn taal heeft den Koning met doodschrik vervuld: 
Getroffen, verpletterd zinkt saül ter neêr, 
Zijn blikken verstijven, hij antwoord niet meer; 
Verbijsterd, verlamd, heeft hij 't vloekwoord vernomen, 
En 't duizelend brein kampt met angstige droomen. 
 
‘Ha!’ roept hij, ‘wat grijnst daar in 't nachtelijk graauw? 
De nachtgeest omvat mij, verstikt me in zijn klaauw! 
Wat sist daar en schuifelt met vlammenden blik? 
Ontzettende slang! gij vervult mij met schrik! 
'k Zie graven zich oopnen, zie troonen verzinken, 
En duivelen gereed mij in keetnen te klinken!’ 
 
Maar eindlijk bedaart weêr 
't Geschokte gevoel; 
Zijn brein is genezen 
Van 't martlend gewoel. 
 
Hij keert, en zijn knechten 
Verplegen hem trouw; 

{==44==} {>>pagina-aanduiding<<}

Hij ademt weêr leven, 
Schoon 't hart is vol rouw. 
 
Hij buigt zich ootmoedig, 
En bidt tot den Heer: 
‘Ach, schenk me Uw genade, 
En zielerust weêr!’ 
 
Nu ként hij zijn noodlot; 
Toch spoedt hij zich voort, 
En rust zich ten strijde, 
Eer 't morgenlicht gloort. 
 
Daar trekt hij voort, de sterke held, 
Zijn legermagt vooruitgesneld. 
Hij kent des vijands woest geweld: 
Hem wacht een bloedig oorlogsveld; 
Dat kan hem niet vertsagen. 
Den krijgsroem van zijn vaderland, 
Deed hij zoo menigmaal gestand; 
Het slagzwaard bliksemt in zijn hand, 
En 't hart is van begeerte ontbrand, 
Om weêr den kamp te wagen. 
 
Des Konings oudste is hem ter zij'. 
En blijft zijn vader trouw nabij. 
Wien volgt, ontvlamd van moed en blij', 
De bloem van Isrels ruiterij, 
De keur der jongelingen? 
't Is jonathan, de dappre Vorst. 
Het stalen harnas dekt zijn borst; 
Hij voelt den last niet, dien hij torscht: 
Ook in zijn harte gloeit de dorst, 
Naar heldenëer te dingen. 
 
Hoor, de oorlogskreet weêrgalmt alom! - 
Een oogenblik staan allen stom; 
Dan werpen zij zich op den drom, 
Waar 's vijands aantal 't hoogste klom, 
In 't digtste van de scharen. 

{==45==} {>>pagina-aanduiding<<}

Door zwaard en lans, met houw en stoot, 
Verslaan zij wat hun d'aanval bood; 
Een stroom van bloed kleurt de aarde rood; 
Rondom hen zijn verdelging, dood, 
En duizenden gevaren. 
 
Al staat de vijand ergens pal, 
Zijn magt verzwakt en neigt ten val. 
Een juichtoon klinkt door berg en dal; 
De faam verkondigt overal, 
Dat Isrel zal verwinnen. 
‘Triomf! geweken is 't gevaar!’ 
Juicht saül, juicht de krijgrenschaar. 
Maar hoe? Hij schrikt? - De geest is dáár... 
En staart hem aan met streng gebaar! - 
Misleiden hem zijn zinnen?!... 
 
't Is samuël. ‘Toch zijt gij mijn: 
Nog heden zult ge bij mij zijn!’ - 
Zegt hij - ‘uw voorspoed is een schijn: 
De zege blijft den Philistijn; 
Vergeefs is al uw pogen!’ - 
't Gezigt verdwijnt. o Schrikbre stond! 
Als vastgenageld aan den grond 
Staat saül, raadloos staart hij rond; 
Nog dreunt de vloek uit 's Zieners mond, 
Wat zou hij nu vermogen? 
 
Zijn leger, dat geen weêrstand biedt 
Zoo ras 't den Koning weiflen ziet, 
Wordt overwonnen, valt of vliedt. 
Hij blijft alleen: een wanklend riet, 
Niet magtig tot verweeren. - 
Hij, tegen elk gevaar gehard, 
Staat daar verplet, verlamd, verward. 
En ziet hij rond...o wreede smart!... 
Hij voelt het lijden van zijn hart, 
Bij elken blik vermeêren! 

{==46==} {>>pagina-aanduiding<<}

Zijn lievelingen zijn niet meer; 
Zij vielen op het bed van eer. 
Als in bedwelming zinkt hij neêr. 
En keert hij tot het leven weêr, 
't Is tot verdubbeld lijden. - 
Geen lichtstraal blinkt er van omhoog, 
Waar 't wolkenheer de zon omtoog! 
Hij ziet den vijand, spant een boog... 
De pijl valt, die de pees ontvloog!... 
Hij heeft geen kracht tot strijden! 
 
Maar, eindlijk, wat hem siddren doet, 
Herleeft zijn fiere heldenmoed; 
Verwonnen, is hem 't sterven zoet: 
‘o Aarde! ontvang mijn afscheidsgroet! 
Geen vijand zal mij dooden! 
Daal neêr, gevallen Koning! daal!... 
Zoo spreekt hij voor de laatste maal, 
En stort zich in zijn eigen staal; 
Zijn bloed gudst over 't blank metaal, 
En...'t leven is ontvloden. 
 
Rampzalig Israël! het zonlicht heeft geschenen 
Op uwer helden graf; 
De star van uw geluk is voor uw oog verdwenen; 
Verbroken is uw staf! 
 
Doch laat den Philistijn uw klaaggezang niet hooren! 
Zijn dartelende jeugd 
Moet nimmer uw geschrei, uw zielesmart bekooren! 
Uw lijden is zijn vreugd! 
 
Gilboa's bergtop! moog de dauw u nooit besproeijen; 
Blijf immer woest en naar; 
Moog nimmer welig graan in uwe dalen groeijen; 
Want helden vielen daar! 
 
Hun wapenrustingen, door heldenmoed geheiligd, 
Ontvingt gij in uw schoot! - 

{==47==} {>>pagina-aanduiding<<}

Wat vijand was voor 't schot van jonathan beveiligd! 
Zijn pijl bragt wonde of dood. 
 
Ook saüls zwaard deed vaak den stoutsten vijand wijken; 
Het dorstte naar diens bloed! 
Slechts de aadlaar kon in snelte, o helden! u gelijken; 
De leeuw slechts u in moed! 
 
Klaagt, dochtren Israëls! betreurt hen die u tooiden 
Met purper en juweel; 
Met zilver en met goud uw pronkgewaad bestrooiden! - 
Hun krijgsbuit was uw deel! 
 
En gij, o jonathan, door vriendschap mij verbonden! 
Mijn liefde scheidt geen graf! 
Blik, dierbare! in mijn ziel, verscheurd door duizend wonden, 
Die mij uw sterven gaf! - 
 
Laat, Israël! hun roem, nog lang bij u weêrschallen! 
Wat wissliug 't lot u biedt, 
Gedenk hen, Israël! - Uw helden zijn gevallen, 
Vergeet hun daden niet! 
 
Zoo weeklaagt, treurt en weent de Koninklijke Zanger, 
Met diep bewogen stem. 
En 't neêrgebogen volk weêrhoudt zijn smart niet langer, 
Maar weeklaagt luid met hem. 

's Hage, December 1852.





Een woord voor ongelukkigen.

Eenige weken geleden deelde de Heer renaud, Directeur van de Liedertafel Caecilia te 's Gravenhage, mij mede, dat de Liedertafel een Concert zou geven ten voordeele van de ongelukkigen zonder wedergade te Hellevoetsluis, en verzocht mij om een paar Coupletten. Ik schreef toen het volgende Zangstukje. De compositie en de voordragt der muzijk waren schoon, en maakten indruk. Dit zal misschien de reden zijn, waarom zoo velen aan deze poëtische kleinigheid méér waarde hechten, dan ik

{==48==} {>>pagina-aanduiding<<}
er ooit aan zou durven toekennen. Hoe 't zij, door het af te staan tot bladvulling in dit Tijdschrift voldoe ik aan menig verzoek. Mogt het dezen of genen nog helpen opwekken om de milde hand aan die ongelukkige weduwen en weezen te reiken, dat zou een groote zegen van God zijn, op mijn gebrekkig werk.

's Gravenhage, 20 December 1852.
c.g. withuys.

Ramp en bede.


	Allegro Con fuoco.
Hoor dat loeijen! Zie dat branden! 
Almagt! breidel d' oceaan! 
Red die schepen! Doe hen landen! - 
God, zij stooten! God, zij stranden! 
Wie kan redden! - Zij vergaan! 


	Recitatief.
Daar steken ze af! - De redders! - Welk gevaar! - 
Behoed hen, God! - O, dat hen God bewaar! - 
't Zijn broeders, zonen, vaders! - Aan het strand 
Beeft ál wat leeft, en bidt, en vouwt de hand!... 
De wind barst uit; de branding brult!...De zee 
Verslindt de boot, en sleept de redders meê! 


	Cantabile.
In den diepen schoot der baren 
Vonden zij te vroeg den dood! 
Weeûwen, weezen staan en staren! - 
Wie vergoedt hun wat zij waren!? 
O, wie geeft hun troost en brood!? 


	Allegro.
Reik uw giften! Stort uw gaven! - 
Wie zijn brood heeft, deel hun meê! 
Zie de weezen aan dier braven! 
Breng uw giften, schenk uw gaven 
Aan die offers van de zee! 



{==49==} {>>pagina-aanduiding<<}

Mengelwerk.

De societeits-eilanden.

naar F. Gerstäcker.

Van Maiaö naar Otaheite.

Maiaö ligt omstreeks 70 Engelsche mijlen van Otaheite, onder den wind, en de vaart derwaarts is uit dien hoofde zelfs voor een goed in den wind zeilend vaartuig vrij langdurig, terwijl kleine booten altijd een bij tusschenpozen waaijenden weste-wind moeten afwachten, om naar Otaheite te kunnen overvaren. Daar nu zulk een wind, die zelden lang aanhoudt, reeds sedert een paar dagen gewaaid had, zoo werd het hoog tijd dat wij aan ons vertrek dachten, als wij niet aan het gevaar wilden blootstaan van tegenwind te ontmoeten, in welk geval de Indianen gewoonlijk eenvoudig omkeeren en betere gelegenheid afwachten. Dit zou mij zeer ongelegen gekomen zijn, en daarom vernam ik met vreugde, dat de hoenders alle opgevangen en in de korven gesloten, de varkens gebonden en in de boot gebragt en de vruchten geplukt waren, en dat wij tegen den avond zouden kunnen afvaren.
Mijn Schot had mij inmiddels herhaaldelijk verzekerd, en ook in mijne tegenwoordigheid aan de Indianen medegedeeld, dat hij voor de mij verleende kortstondige huisvesting volstrekt niets verlangde, maar dat, als ik hem toch iets vereeren wilde, hij het geheel aan mijne beleefdheid overliet. Ik schonk hem dus een mijner beide jagtgeweren, dat ik op mijne verdere reis niet noodig had, met eenig kruid en lood, en hij toonde zich zeer verheugd daarover. Zijne vrouw had reeds vroeger eenige kleine geschenken voor haar toilet van mij ontvangen, en uit dankbaarheid liet zij nu als reisproviand een klein varken voor mij braden. Daarvan werd echter reeds des morgens bij ons afscheidsmaal de helft gebruikt; wij pakten dus de andere helft in een dier kleine mandjes die de inboorlingen

{==50==} {>>pagina-aanduiding<<}
zoo net uit kokosbladen weten te vlechten, en wandelden toen, het overbrengen van mijne bagage aan eenige Indianen overlatend, langzaam naar het strand.
Het was niet ver van zonsondergang toen ons vaartuig - een gewone walvischsloep - dat op eene andere plaats geladen was, naderde en aanlegde om mij op te nemen. Een partij kokosnoten, die onzen geheelen voorraad van water inhielden, werd er nog in geworpen; onze overige proviand - gebakken broodvruchten - was reeds aan boord; het zeil werd opgehaald, en na een hartelijk afscheid van de inboorlingen, wachtten wij het gunstig oogenblik af, waarop de branding in de smalle doorvaart door het rif niet te sterk was, en gleden toen met onze sloep tusschen de regts en links bruischende golven, zacht naar de opene zee.
De wind was flaauw, maar gunstig; de oudste geheel getatoeëerde Indiaan zat aan het roer; de beide anderen schikten de lading beter in orde, en zoodra dit geschied was, zocht een van hen een stuk droog hout op, sneed er een langen spaander af, en begon de beide stukken tegen elkander te wrijven om vuur te maken. Binnen vijf minuten bragt hij dit tot stand, rolde daarop eene sigaar uit eenige tabaksbladen, stak ze aan, deed een paar trekken, en overhandigde ze vervolgens aan de anderen. Dit is hun gewone manier van rooken.
Wij maakten overigens slechts weinig vaart, en tegen den stroom op was het niet waarschijnlijk dat wij veel zouden vorderen; met dat al kwamen wij toch iets vooruit; ik zocht dus mijne provisie op; soupeerde smakelijk aan een stuk gebraad met broodvrucht, waarbij ik de melk van eene kokosnoot dronk; zocht vervolgens een gemakkelijke ligplaats, en was weldra, onder den prachtig fonkelenden starrenhemel, zacht ingeslapen.
Omstreeks twee ure werd ik wakker en vond dat het geheele gezelschap in diepe rust was; de oudste en een der jongere Indianen lagen voor in de sloep; de derde zat slapend aan het roer, dat hij losgelaten had, terwijl het zeil langs den mast hing, en wij, in het gunstigste geval, nog op dezelfde plaats lagen, maar zeker niets gevorderd waren.
Ik zond dus den slapenden stuurman, die daarmede wonderwel in zijn schik was, insgelijks naar voren; ging aan het

{==51==} {>>pagina-aanduiding<<}
roer zitten; vond, na eene poos turens aan den half met wolken bedekten hemel, uit, waar het Oosten was - een kompas hadden wij niet - en rigtte den koers daarheen. De lucht betrok intusschen meer en meer, de wind werd sterker, en naauwlijks was een uur verloopen, of de sloep vloog met eene zes mijls vaart door het water, dat aan den boeg hoog omhoog spatte. In het Zuiden hing een zware lucht, en wij hadden zoo het scheen eene stevige bui te wachten, ik besloot evenwel zoo lang mogelijk onder zeil te blijven. Mijne Indianen sliepen door als marmotten.
Nu liep ook de wind om en begon uit het Oost-Zuid-Oosten te waaijen. Ik kon dus geen koers meer houden. Desniettegenstaande hield ik de sloep bij den wind, want wij wonnen toch altijd iets, en voor omslaan behoefden wij ook niet te vreezen, want onze mast was zoo slecht, dat hij door een plotselingen rukwind, die anders misschien gevaarlijk voor ons had kunnen worden, zeker terstond gebroken zou zijn. Eerst toen de wind al sterker en sterker opstak, hield ik het voor geraden, toch een paar reven in het zeil te steken, en riep daarom den Indiaan die het digtst bij mij lag. Maar hoe ik ook riep en schreeuwde, ik kon geen hunner wakker krijgen; een ander middel had ik niet, want ik durfde het roer niet loslaten; ik haalde dus met de eene hand mijn mes uit den zak, opende het met de tanden, en hield het gereed om in geval van nood de schoot terstond te kunnen doorsnijden. Zoo snelden wij op goed geluk voort.
Lang zou dit echter niet duren; de lucht was nu van alle kanten met zwarte wolken bezet; de wind was allengs tot een storm geworden, de sloep schoot door de golven, en ik verwonderde mij reeds dat de krakende mast nog niet gebroken was, toen eensklaps eene golf den ouden Indiaan, die vóór in de plegt lag, overstelpte. Naauwlijks zat hij overeind, of er kwam een tweede, die hem geheel deed ontwaken. In één oogenblik was hij nu op de been, gaf aan zijn beide kameraden eenige schoppen om ze wakker te maken, en liet met bevende handen het zeil vallen. De twee anderen wreven zich verschrikt de oogen, en schenen volstrekt niet te weten, waar zij eigenlijk waren. Daarbij had de vrees hen zoodanig bevangen, dat zij het zeil niet eens reven, maar geheel geen zeil voeren wilden. Daardoor geraakten wij echter in veel

{==52==} {>>pagina-aanduiding<<}
grooter gevaar; ik bewoog dus na eenigen tijd den ouden Indiaan weder aan het roer te gaan zitten, ging naar voren, haalde het zeil weder op met een paar reven er in, en weldra hernamen wij onze vaart. Welken koers wij stuurden was niet te onderkennen; de hemel was digt betrokken, en een kompas hadden wij, als ik reeds zeide, niet bij ons. Woei de wind nog van denzelfden kant als vroeger, dan gingen wij naar het Oosten, doch dit was slechts eene gissing. Na verloop van een uur begon de lucht een weinig te breken en kort daarop kon ik het Zuiderkruis ontdekken. O wee! dat lag bijna achter ons, en wij stevenden dus meer noordwaarts dan oostelijk. Mijne Indianen schenen zich overigens niet in het minst daaraan te bekreunen; en tegen den morgen, toen de wind bijna geheel ging liggen en de zee kalmer werd, wikkelde ik mij in mijnen deken, om nog een paar uren te slapen.
Toen de zon opging lagen de steile bergruggen van Imeo in het verre verschiet aan onze stuurboordzijde, wij wendden dus over den anderen boeg, om zoo mogelijk dat eiland te bereiken en in allen gevalle niet verder naar het Noorden af te drijven.
Mijn ontbijt was even eenvoudig als mijn souper - een weinig in zeewater gedoopte broodvrucht, een stukje varkensvleesch, een kokosnoot en een paar chinaas-appelen. Daarna strekte ik mij gemakkelijk op mijn deken uit om wat te lezen. De zon brandde wel vrij hevig; maar de flaauwe koelte maakte de hitte toch dragelijk, en mij spiegelend aan het prijzenswaardige geduld mijner Indianen, bereidde ik mij voor om nog eenen dag langer onder weg te blijven. Tegen den avond, hoopte ik, zouden wij wel weder een gunstigen wind krijgen, die ons aan land zou brengen.
Dat was Maandag den 27sten Januarij (1851), en den ganschen dag behielden wij denzelfden oostelijken wind, met welken wij heen en weder kruisten, maar het land schijnbaar geen hairbreed naderden. De Indianen bragten hunnen tijd door met rooken, en dronken de kokosnoten leêg, waarvan wij geenszins een zoo grooten voorraad hadden, zonder er aan te denken wat wij beginnen zouden als die voorraad uitgeput was eer wij het land bereikt hadden. Wel volgde ik voor mij hen daarin niet na, doch dit baatte mij weinig, want weldra bespeurde ik dat zij tusschen hunne eigene en mijne provisie niet veel onderscheid maakten.

{==53==} {>>pagina-aanduiding<<}

De dag verstreek langzaam, en toen de zon onder ging werd de wind sterker, maar niet gunstiger; hij woei vlak uit het Oosten, waar wij heen wilden, en niet zonder grond vreesde ik dat wij den ganschen nacht weder te vergeefs zouden kruisen. Het sturen liet ik aan de Indianen over en legde mij geduldig ter ruste.
Naar den stand der sterren te rekenen zal het omstreeks middernacht geweest zijn toen ik ontwaakte, en nog een tijd lang half droomend bleef liggen; de wind blies met eene verkwikkende koelte over de zacht golvende zee, en de sterren flonkerden vriendelijk aan den helderen hemel; het eentoonig geklots der golven tegen den boeg onzer sloep was uitermate geschikt om mijne mijmeringen te begunstigen, en ik weet niet hoe lang ik zou zijn blijven liggen, indien niet eensklaps de oude Indiaan eene roeispaan opgevat en daarmede als razend in het water geslagen en geplast had, terwijl tevens een zonderling snuivend geluid in de nabijheid verried dat er iets buitengewoons gaande was.
Ik vloog overeind en ontdekte weldra de reden van deze onaangename stoornis. Het was eene school bruinvisschen, die regt op ons aanzwommen en geen dertig pas meer van ons verwijderd waren. De andere Indianen waren insgelijks wakker geworden, en sloegen met roeispanen zoo hard zij maar konden op het boord der sloep en in het water. Indedaad zou onze toestand allerbedenkelijkst geweest zijn, als een dezer vijftien à twintig voet lange logge gedierten met zijn dikken kop tegen ons vaartuig gezwommen ware, want het bestond slechts uit dunne planken, en behalve kokosschalen hadden wij geen vat hoegenaamd om, ingeval van een lek, het water te kunnen uithozen. Het geraas, dat de Indianen maakten, deed intusschen de gewenschte uitwerking: de troep deelde zich in tweeën en zwom regts en links van ons voorbij; slechts één scheen ons wat meer van nabij te willen opnemen. Zijn zwarte kop dook geen vijf voet van de plaats waar ik zat uit het water, en juist wilde ik met een langen staak naar hem slaan, toen hij weder verdween, onder onzen kiel henen zwom, en eerst twintig of dertig passen verder andermaal te voorschijn kwam. Het gevaar was voorbij.
Door dit avontuur natuurlijk geheel wakker geworden, keek ik nu ook eens naar onzen koers, waaraan ik bij mijn eerste

{==54==} {>>pagina-aanduiding<<}
ontwaken niet gedacht had, en bevond tot mijn groote verbazing, dat wij vlak Noordwest stevenden. Ik riep den ouden Indiaan toe dat hij wenden moest en wees naar het Oosten, waar Otaheite lag; doch hij schudde met het hoofd, en gaf mij door teekenen te verstaan dat alles in orde was en ik maar weder moest gaan slapen. Daar had ik echter geen vrede meê, en wel begrijpende dat ik mijne welsprekendheid hier te vergeefs verspillen zou, maakte ik bedaard het zeil los, legde het over, nam de schoot mede naar achteren, en drong den Indiaan van het roer weg. Met de bewonderenswaardige, aan deze eilanders eigene kalmte en onderworpenheid liet hij zich dit zonder verdere tegenspraak welgevallen, maakte mij plaats, ging op mijn deken liggen en sliep in, zonder zich verder om den koers der sloep te bekreunen, dien ik nu naar het Zuid-oosten rigtte.
De aanbrekende morgen bewees dat ik gelijk had gehad, want de zuidelijkste punt van Otaheite lag bij zonsopgang regt vóór ons. Maar nu ging ook de wind liggen, en het flaauwe koeltje, dat zich na een uur van volstrekte windstilte verhief, was ons zoo vlak tegen, dat er aan geen zeilen meer te denken was, te minder daar wij ook den stroom tegen hadden. Wat ik lang gevreesd had, gebeurde nu dan ook: wij moesten, om niet geheel terug te drijven, de riemen opvatten, en nu bleek het dat wij, waarop ik bij ons vertrek geen acht geslagen had, niet eens behoorlijke, voor eene walvischsloep geschikte, riemen aan boord hadden. De drie korte dingen die onder eene bank lagen, waren niet meer dan kano-roeispanen! Maar wat zouden wij doen? Wij moesten in den eigenlijken zin roeijen met de riemen die wij hadden, en hoe ongaarne de Indianen de armen ook uitstaken, zoo begrepen zij toch zelve, dat er geen ander middel was om voorwaarts te komen, want wij dreven nu reeds blijkbaar achteruit. Op een spoedigen gunstigen wind hopend togen wij dus aan het werk; maar mijne reisgenooten legden daarbij eene groote voorzigtigheid aan den dag, en droegen wel zorg, dat zij zich geen zeer deden en geen blaren in de handen kregen. Wij vorderden slechts zeer langzaam.
De zon klom intusschen al hooger en hooger; het flaauwe koeltje dat ons tot hiertoe verfrischt had, verdween geheel en al; de hitte werd elk oogenblik drukkender, en reeds ten 9 ure

{==55==} {>>pagina-aanduiding<<}
dronken wij onze laatste kokosnoot uit, zonder daarmede onzen dorst te kunnen lesschen. Het land was nog ver verwijderd en eerst omstreeks den middag konden wij bespeuren dat wij iets gewonnen hadden. De zon stond toen loodregt boven ons en schoot verzengende stralen, die in mijnen nek en op mijne handen groote blaren brandden. Wij roeiden intusschen onafgebroken voort. Een paar oranje-appelen, waarvan wij nog eene mand aan boord hadden, waren het eenige dat aan ons verdord gehemelte nog een weinig lafenis bood.
Tegen den avond werd de hitte letterlijk onverdragelijk; nog altijd rimpelde geen zuchtje de spiegelgladde oppervlakte der zee. Zwijgend en mismoedig roeiden wij door. De zon ging onder, maar ditmaal bragt de avond geen wind mede, als gisteren. Wij moesten dus doorzwoegen; echter waren wij nu toch zoo digt bij het land gekomen, dat wij in den door sterrenshijn verlichten nacht de donkere bergruggen aanhoudend voor ons zagen, en daarin ten minste dien troost vonden, dat wij geen verkeerden koers konden houden.
Den ganschen nacht roeiden wij alzoo voort; de Indianen werden zoo moede, dat zij tusschenbeiden slapend de riemen in het water lieten vallen en wij terug moesten om ze op te visschen; geen wonder dus dat zij niet veel bijdroegen om onze vaart te versnellen. Maar wij hadden geene andere keus, en ik weet mij niet te herinneren dat ooit een nacht mij zoo oneindig lang is voorgekomen als deze.
Eindelijk, eindelijk verscheen de morgenstar, het Zuiderkruis stond regt aan den hemel, in het Oosten daagde de morgen, en, als of dit ook een nieuw leven aan de natuur gaf, stak een ligte koelte op, die sterker en sterker werd en ons, nadat het zeil opgehaald was, gelukkig ons doel deed naderen. Naauwlijks waren wij weder onder zeil, of mijne Indianen vielen door vermoeidheid van hunne bank in eenen diepen slaap - en het was hun waarlijk niet kwalijk te nemen; want 24 uren onafgebroken te roeijen was vooral voor deze aan geene groote krachtsinspanning gewone menschen geen kleinigheid; ik zelf was dood moê. Maar de frissche morgenwind gaf mij als nieuwe krachten; ik wiesch handen en gezigt met het koele zeewater, en stuurde met nieuwen moed op het eiland aan, dat nu niet meer al te ver voor ous lag. Wij konden

{==56==} {>>pagina-aanduiding<<}
reeds het lage met palmen begroeide land zien - een onfeilbaar teeken dat wij naderden.
Ongelukkigerwijs hield de wind niet lang genoeg aan, dat wij het koraalrif konden bereiken, en ik moest mijne Indianen weêr wakker maken om voor het laatst de riemen op te vatten. Met roepen was dit echter niet mogelijk; - ik moest ze een voor een wakker schudden. Nadat zij vuur gemaakt hadden, 't geen gedurende den nacht tot mijn groote ergernis meer dan tien malen gebeurd was, rookten zij eerst zeer bedaard eene sigaar, en namen toen de riemen weder ter hand, met een gezigt waarop duidelijk te lezen stond: ‘Als het dan zoo wezen moet!....’ Maar zij behoefden nu niet lang meer te werken: omstreeks 9 ure bereikten wij het rif en vonden weldra eene smalle opening, die ons den doortogt vergunde. Voor ons lag eene verrukkelijke door hooge palmen overschaduwde baai; aan den oever stonden hier en daar verspreid enkele hutten; eenige kanoos gleden over den helderen waterspiegel; op den achtergrond sloten hemelhooge tot aan den uitersten top bewassen bergen het uitzigt, en met de schuimende branding ter linker- en ter regterzijde van ons, leverde het geheel een treffend panorama op. Het genot daarvan werd mij echter verbitterd door den brandenden dorst, die mij nog meer naar sappige vruchten aan de boomen, dan naar de schoonheid van het landschap deed uitzien.
Digt aan het land genaderd zijnde kregen wij weder een windje; zacht gleden wij langs den met palmen bedekten oever henen, boven ons ruischten en golfden de sierlijke kroonen der prachtige boomen; uit het donkere groen der guiave-struiken en cipressen verhieven zich de breedbladerige stammen der bananen, en tusschen lieflijke oranjeboschjes lagen de nette woningen der eilanders verborgen. Was dat niet de droom mijner kindsbeid, die zich hier in den heerlijken glans van een zonnigen morgen verwezenlijkte? Vergeten was honger en dorst, vergeten alle doorgestane vermoeijenis en gevaar; met volle teugen ledigde ik den beker des genots, dat mij hier geboden werd.
Plotseling voeren wij om eene kleine landtong; ter linkerzijde opende zich eene diepe koele vallei, door welke een bruisende beek over rotsklompen en heldere keisteenen ons te gemoet

{==57==} {>>pagina-aanduiding<<}
stroomde. Wij stevenden de kleine baai die daardoor gevormd werd, binnen, en lagen terstond daarna digt voor een lang houten gebouw van buitengewonen vorm, dat, zoo als mijn oude Indiaan mij beduidde, door eenen zendeling bewoond werd.
Nu echter mijne aandacht weder door iets stoffelijks afgeleid werd, was mijne eerste gedachte ‘water!’ Ik sprong dus, nog eer wij den wal bereikt hadden, eenvoudig over boord in het water dat mij naauwlijks tot aan de knieën ging, boog mij neder en laafde mij met haastige teugen in den koelen zoeten stroom. Mijn tweede gedachte was de zendeling; in elk geval, dacht ik, moet dat een Engelschman wezen, met wien ik toch weder eens een ordelijk gesprek voeren, van wien ik iets naders omtrent het eiland hooren kan. Voor het huis zat eene schare Indiaansche vrouwen en meisjes, en onder de veranda van het gebouw een in broek en hemd gekleede inlander, die hier eene soort van overheid scheen te zijn. Eenen blanke kon ik nergens ontdekken, en ik wendde mij dus tot dien waardigen overheidspersoon, den eenigen onder allen, van wien ik onderstelde dat hij een klein weinig Engelsch zou verstaan. Daarin had ik mij ook niet vergist; zijn goe morni, dat ik vrijelijk in good morning vertaalde, bewees het, en hij reikte mij, toen ik de veranda betrad, vriendelijk de hand en bood mij eenen stoel aan.
Ik moet hier aanmerken dat zoowel deze eilanders als de daar levende blanken, iederen Europeaan die er op eigen gelegenheid aankomt, ondanks al zijne verzekeringen van het tegendeel, voor eenen zeeman houden, die gelukkig van een walvischvanger ontsnapt is; en de eenige beleefdheid die zij hem nu en dan bewijzen bestaat daarin dat zij hem vragen, of hij een gemeen matroos of wel een bootsman geweest is. Wat men ook daartegen moge inbrengen is volmaakt nutteloos en heeft geen ander gevolg dan een half onderdrukten glimlach.
Zoo vroeg mij dan ook deze brave man, terwijl hij vriendelijk met zijn linker-oog pinkte: ‘Wad ship?’ waarop ik hem, daar ik met de zoo even vermelde bijzonderheid nog niet bekend was, antwoordde: ‘No ship, no saylor.’
- No? - zeide hij, terwijl hij grijnzend een mond opende, die van het eene oor tot het andere reikte, wendde zich tot de vrouwen, sprak eenige woorden in zijne eigen taal en

{==58==} {>>pagina-aanduiding<<}
schudde daarbij deftig het hoofd, terwijl de vrouwelijke schare in een luid gelach uitbarstte. Ik moest eindelijk zelf medelagchen, en dat moedigde ze natuurlijk nog meer aan. In langen tijd had ik geen zoo vrolijk gezelschap gezien.
Eindelijk vroeg ik naar den zendeling; nu zette de man een hoog ernstig gezigt, zwaaide een paar malen met de regteren linkerhand in de lucht rond, verhaalde mij in een half barbaarsch Engelsch iets dat ik niet kon tegenspreken, omdat ik het niet verstond, en wees met den vinger naar een paar op de tafel liggende boeken, waarin ik bijbels meende te herkennen.
- Maar waar is dan de missionaris? - vroeg ik hem nog eens.
- Me mitonary. - zeide de kleine man, en wees met zelfbehagen op de plaats, waar onder het bonte katoenen hemd zijne maag zat.
Hier vond ik dus geen Engelschman. Dat was een lelijke streep door mijne rekening. Aan den anderen kant van het eiland moest er een wonen, - zooveel begreep ik uit eenige woorden en gebaren - maar om dien op te zoeken ontbrak het mij thans aan tijd, en ik moest mij dus vergenoegen met hetgeen ik van den zonderlingen inlandschen zendeling te weten kon krijgen. Die man was intusschen zoo kwaad niet. Weldra bragt hij - gedurig in gevaar om over een aantal kleine naakte jongens, die hem voor de voeten liepen, te struikelen - gebakken broodvruchten, gebraden varkensvleesch en bananen en zoete aardappelen te voorschijn, haalde twee borden en een in geel papier gerold pakje, waarin twee paar messen en vorken zaten, voor den dag, sprak een kort gebed, ging op zijnen stoel zitten en noodigde mij uit om zijn voorbeeld te volgen.
Ik ben nooit bijzonder bloô, maar heden gevoelde ik minder lust dan ooit om mij lang te laten noodigen, en het duurde niet lang of wij beiden beijverden ons om het zeerst, om de spijzen bijna even spoedig te doen verdwijnen als zij opgedragen waren.
Na den eten deed evenwel mijn vermoeid ligchaam zijn regt gelden: ik ging naar buiten onder een digten schaduwrijken bananenboom, schoof mij een fragment van een oude kano, dat juist daar lag, onder het hoofd, en was binnen twee minuten zacht ingeslapen.

{==59==} {>>pagina-aanduiding<<}

Laat in den namiddag deed eene echt tropische regenbui mij ontwaken en joeg mij in huis; zij hield overigens niet lang aan, en de wolken trokken weder aan de toppen van het hooge gebergte te zamen, waar zij bleven hangen.
Wij wilden dien avond nog een paar uren roeijen, om den nacht verderop bij bekenden van mijne Indianen door te brengen, en het was dus vóór alles noodig, dat wij een nieuwen voorraad kokosnoten en andere vruchten opdeden. Ik vroeg mijn kleinen zendeling of hij mij wat vruchten wilde afstaan, en hij was daartoe terstond bereid. Vooraf echter riep hij mij nog eenmaal in huis en vroeg mij zacht: ‘of ik niet een kleinen dam wilde nemen?’
- Dam? - Wat is dat? - vroeg ik.
- Dam! - antwoordde hij nog eens, en wel op een toon, als wilde hij zeggen: wat drommel, weet ge dan niet wat dam is? Daarbij maakte hij eene beweging met de hand naar den mond, den duim naar beneden en de pink omhoog draaijend.
- O zoo! Dram! - riep ik, en hij knikte vergenoegd van ja! Ik maakte hem echter duidelijk dat ik geen rhum dronk, gelijk ik mij inderdaad sedert eenige maanden van alle sterke dranken gespeend en mij daar veel beter bij bevonden had. In het eerst scheen hij verbaasd - een matroos die voor een oorlam bedankte! - want voor eenen matroos hield hij mij natuurlijk nog altijd; maar eindelijk toonde hij zich voldaan en zeide: ‘bery goe’ - ik drink ze ook niet, alleen voor vreemdelingen als zij hier komen, houd ik de flesch er op na. Daarop trok hij zijne schoenen uit, (die hij eigenlijk alleen scheen te dragen omdat het hem misschien deftiger voorkwam, maar die hem bitter in den weg waren, daar hij ze onder het gaan elk oogenblik van zijne voeten verloor) en ging met mij, na aan mijne Indianen de bananen te hebben aangewezen van welke zij kokosnoten konden plukken, naar zijnen achter het huis gelegen vrij uitgestrekten tuin, waarin eenige oranjeboomen moesten staan, wier vruchten rijper waren, dan nabij het huis.
Wij plukten eene goede mand vol, en de Indianen hadden inmiddels een twintigtal kokosnoten van de boomen gehaald, die zij in de sloep bragten. Ik vroeg den kleinen zendeling nu, wat ik hem schuldig was?
- Schuldig? - Ja, dat wist hij waarlijk niet; vruchten

{==60==} {>>pagina-aanduiding<<}
verkochten zij hier nooit, maar hij zou het aan zijne vrouw vragen; die zou het wel weten. Hij riep ze, en met haar kwam de geheele rondom het huis spelende kinderschare, en al wat nog verder van mannen of vrouwen in de buurt was, binnen. Er werd een familie-raad gehouden, en ik stond met mijne mand chinaas-appelen in het midden van den kring, als een op heeter daad betrapte appeldief, over wiens straf geraadpleegd werd. De uitslag der uiterst levendige beraadslaging was, dat de zendeling eensklaps voor mij trad, vreeselijk met het hoofd begon te schudden, en mij daarop mededeelde, ‘dat zijne vrouw voor de vruchten volstrekt niets hebben wilde.’ Dat was nu wel zeer beleefd van de goede menschen; maar ik begreep toch, dat zij het niet kwalijk zouden nemen, als ik hun in weerwil van die weigering iets betaalde; ik stak dus aan het vrouwtje vriendelijk mijne hand toe en drukte een halven dollar in de hare; dien nam zij met genoegen aan en gaf mij nog eens de andere hand; daarop gaf de missionaris mij de zijne, toen de eene kleine jongen, toen de andere, toen de kleine meisjes, toen de geheele familie en eindelijk de geheele buurt. Mijne Indianen wreven intusschen nog eenmaal vuur om eene sigaar te rooken.
Ik pakte eindelijk mijne mand met appelen op en de zendeling trok zijne schoenen aan, om mij tot aan de sloep te vergezellen; toen hij daarna naar zijn huis terug zou keeren, trok hij ze eerst weder uit. Onze proviand was aan boord en wij hadden verder niets te bezorgen; wij staken dus verfrischt en welgemoed weder van wal en voeren, door een gunstig windje voortgestuwd, digt langs het land naar eene verderop gelegene eenigzins meer bevolkte plaats.
Aan het strand was intusschen alles vol leven en beweging. Hier en daar stonden enkele woningen, en de jeugdige bevolking derzelve was op het strand en stoeide en schreeuwde en sprong en klauterde. Aan eenige schuins over het water hellende kokospalmen waren lange touwen bevestigd, aan het uiteinde waarvan kleine naakte knapen hingen, die zich, zoo ver het touw toeliet, naar buiten in de lucht slingerden, en bij het terugzwaaijen een paar maal rakelings langs den stam heen vlogen. Zij verlieten zich daarbij op hunne voeten om eene gevaarlijke botsing te vermijden, en juichten en schreeuwden van pret als zij ver buiten over de groene zee hingen,

{==61==} {>>pagina-aanduiding<<}
waar het breken van het touw hen onvermijdelijk op het naauwlijks met twee voet water bedekte koraalrif te pletteren zou hebben doen vallen. De kleinen schenen echter geen gevaar te kennen en de ouders zaten er bedaard bij, en wisten hunne kinderen bij deze woeste en halsbrekende spelen even veilig als wij de onzen, wanneer wij ze in een door de kindermeid getrokken zacht gestoffeerd kinderwagentje uit rijden zenden.
Het werd reeds donker toen wij eindelijk onze landingsplaats bereikten. Hier vond ik eenen Indiaan die een weinig Engelsch sprak (hij had vroeger eenigen tijd aan boord van een walvischvanger gevaren) en bijzonder vriendelijk tegen mij was. Hij waarschuwde mij, dat ik hier zeer voorzigtig zijn moest, omdat de Franschen, die ook Imeo in bezit genomen hadden, ‘weggeloopen matrozen weder uitleverden.’
- Maar ik ben geen matroos! - riep ik, eene laatste poging doende om mij te legitimeren; ik kan mij aan dat denkbeeld niet gewennen.
- Nu, dat raakt mij verder niet. - lachte de Indiaan.
Ik vroeg hem nu of er blanken op het eiland waren; hij antwoordde: ‘ja, Franschen en een die Engelsch spreekt.’ Ik besloot deze lieden nog den eigen avond op te zoeken. Maar de Indiaan raadde mij dit af, omdat het reeds te laat was, en de Franschen het misschien liever niet zouden zien.
Liever niet zien? Dat mogt de drommel! Als twee of drie blanken op zulk een eiland tusschen louter Indianen zitten, dan moet het hun even aangenaam wezen een anderen blanke te ontmoeten, als het mij zal verheugen hen te vinden. Ik besloot hen in allen gevalle op te zoeken, want het gezelschap dat ik sedert eenige dagen genoten had, begon ik hartelijk moede te worden. De Indiaan was ook zeer bereid om mij het huis aan te wijzen, en daar vond ik niet alleen de blanken, maar eene menigte Indianen, die in bonte groepen stonden, zaten of lagen.
Een lange forsche kerel, blijkbaar een Franschman, zat in een leuningstoel, en een ander, met een onmiskenbaar Engelsch gezigt, stond te midden van een koor van groote en kleine Indiaansche kinderen, en liet ze zingen.
De Engelschman vroeg mij, toen ik binnentrad, vrij droog, wat ik zocht; en ik antwoordde hem, dat ik zoo even op het

{==62==} {>>pagina-aanduiding<<}
eiland aangekomen was, een tijd lang geheel onder Indianen geleefd en hier gehoord had, dat eenige blanken aanwezig waren, en nu niets anders zocht dan hunne kennis te maken.
- Wát wil hij? - zeide nu de Franschman, die van het tot hiertoe in het Engelsch gevoerde gesprek niets verstaan en het met ongeduld aangehoord scheen te hebben.
- Ik weet het niet. - antwoordde de Engelschman in het Fransch. - Hij is pas hier aangekomen, en zal waarschijnlijk eene plaats zoeken waar hij, van nacht slapen kan.
- En waarom komt hij dan juist hier? - vroeg de Franschman zeer beleefd.
- Och, mijne Heeren! verspilt uwen tijd niet met gissingen, wat ik u bidden mag. - viel ik den spreker in de rede, die niet verwacht scheen te hebben, dat ik Fransch verstond en sprak, en mij nu vrij zuinig aanzag. - Ik ben alleen hier gekomen om te zien wat soort van blanken hier woonden, en heb mijn doel reeds bereikt. Goeden avond! - En daarmede keerde ik mij om, en ging met mijnen Indiaan, die aan de deur gewacht had, weder heen.
Nu eerst viel mij in, dat men mij ook hier voor een weggeloopen matroos moest gehouden hebben, en ik besloot mij van nu af niet langer tegen mijn noodlot aan te kanten.
De Franschman was, zoo als ik van den Indiaan hoorde, de Gouverneur van het eiland, en de Engelschman, de zoon van eenen zendeling en hier geboren, zijn tolk.
- En houdt hij zich altijd zoo met de opvoeding der kinderen bezig? - vroeg ik.
- Ja, - zeide de Indiaan glimlagchend - vooral met de groote. - Hij scheen mijne vraag niet regt verstaan te hebben.
Dezen nacht sliep ik zeer aangenaam voor het huis van den Indiaan in mijne hangmat tusschen twee kokospalmen, en zelfs de muskieten waren hier, waarschijnlijk om den frisschen zeewind, op verre na zoo lastig niet als op Maiaö.
In het huis woonden te zamen twee familiën, dat is twee eerst onlangs getrouwde paren. Twee matten maakten het geheele huisraad uit. De beide familiën waren mijn Indiaan die Engelsch sprak, met zijne vrouw, een jonge dame van 30 à 32 jaren en met een lelijk bijzonder rood gezigt; maar die hem het huis met den daarbij behoorenden grond ten huwelijk gebragt had, gelijk hij mij, naar het mij voorkwam eenigzins

{==63==} {>>pagina-aanduiding<<}
te zijner verontschuldiging, verhaalde. Het andere paar was een jongere Indiaan met een allerliefst beminnelijk vrouwtje van 15 of 16 jaren. Deze jonge vrouw was het bekoorlijkste beeld eener Indiane dat men zich voorstellen kan, en daarbij zoo stil, zedig en bescheiden in hare manieren, dat menige onzer Europesche schoonen zich haar ten voorbeeld hadden kunnen nemen.
Na zonsopgang wandelde mijn gastheer aan het strand op en neder en scheen zich bitter te vervelen; ik verzocht hem dus mij in de omstreken een weinig rond te leiden, waartoe hij zich gaarne bereid betoonde. Een kleine beek stroomde hier van het gebergte door een breed en vruchtbaar dal, waarin een groot aantal kleine zorgvuldig omheinde hoeven lagen, met de zindelijke woningen in het midden, die allen door digte brood- of oranjeboomen overschaduwd werden. De aan deze eilanden eigene prachtige groote bloemen, die echter, zoo ik meen, oorspronkelijk van de Kaap naar herwaarts verplant zijn, groeiden hier aan de oevers der beek, die zich bruisend over blinkende keisteenen eenen weg baande, terwijl hier en daar digt geboomte het kabbelend water voor de heete stralen der zon beschermde.
Eensklaps hoorden wij den luiden klank van vrolijke, lagchende en zingende stemmen, en kwamen een oogenblik later op eene plaatse, waar niet ver van een huis in de schaduw van het geboomte een troep jonge lieden, meisjes en kinderen aan den oever der beek zat en ontbijt hield. Zij lachten en schertsten met elkander, maakten grappen, deden met levendige gebaren allerlei verhalen, en doopten daarbij, voorwaar geen weelderig maal, hunne geroosterde nog warme broodvrucht in het koele water. Toen ik bij hen ging zitten, boden zij mij terstond van alle kanten een stuk broodvrucht aan; wel was dit met de vingers afgebroken en werd met de vingers toegereikt, maar zij zagen er allen zoo frisch en zindelijk uit, en hunne oogen blonken mij daarbij zoo helder en vriendelijk tegen, dat ik het eenvoudige maal niet tegen het prachtigste déjeuner van de geheele oude wereld verruild zou hebben, en dat zou ik ook nu nog niet doen, waar ik de keus heb tusschen eenvoudige kost met een hartelijk onthaal, en een rijk bezetten disch met stijve manieren en vervelende étiquette.

{==64==} {>>pagina-aanduiding<<}

Op onzen terugweg ontwaarde ik tot mijne bevreemding sporen van paardehoeven in het zand; toen ik den Indiaan daarop opmerkzaam maakte, schudde hij het hoofd en zeide: ‘no good’ - dan wees hij naar de broodboomen, aan een groot gedeelte van welke de bast afgeknabbeld was, en verzekerde mij, dat de paarden een geschenk uitmaakten, dat zij met de Franschen hadden gekregen, en, als het van hen afhing, gaarne met de Franschen zelve zoo spoedig mogelijk weder zouden willen missen. Ter loops moet ik hier aanmerken dat deze Indianen de Franschen in bijzijn van Franschen of Europeanen: Faranis; maar onder elkander Oui-ouis noemden, Aan zijn huis teruggekeerd, ging hij naar een hoek van zijnen tuin, waar een kleine verhevenheid boven den grond uitstak, legde er zijne hand even op, en zeide dat ons ontbijt nu ook wel gereed zou wezen.
Weldra vernam ik wat hij daarmede bedoelde. Met eene soort van houten schop nam hij de bovenste aarde van het heuveltje weg, tot dat eene laag rookende gele bladeren te voorschijn kwam. Deze ligtte hij voorzigtig op, en daaronder lag - het zag er inderdaad delicaat uit - een sneeuwwit blank maar volmaakt gaar gestoofd speenvarken, omringd met een sierlijken krans van een dozijn half doorgesneden broodvruchten. Steenen, die nog heet waren, vormden de onderlaag van dit geregt, waren ook tusschen de broodvruchten en zelfs binnen in het varkentje geschikt, en werden er nu eerst uitgenomen, nadat de vrouwen inmiddels met versch geplukte bladeren de tafel op het gras gedekt hadden. De hoofdschotel werd op deze bladeren geplaatst, de broodvruchten er naast, kokosnoten lagen er reeds, in kokosschalen stond een mengsel van notenmelk en zout water, en zóó lag daar nu voor ons een ontbijt aangerigt, zoo rijk als de Indianen het zich maar zelden gunnen; want ofschoon zij overvloed van varkens hebben komt het niet dagelijks voor dat zij er een slagten, en wanneer dit geschiedt, is het slechts voor éénen maaltijd, want alle geburen, dan die in de nabijheid zijn, komen er aan deel nemen.
Nu had ik dien morgen wel reeds eenmaal ontbeten, maar het beestje verspreidde een zoo aangenamen geur, de kokosnoten en de heldere groene bladen zagen er zoo aanlokkelijk uit, dat ik nog eens mede aanzat, en, de omstandighe-
{==65==} {>>pagina-aanduiding<<}
den in aanmerking genomen, mij gansch niet onbetuigd liet.
Eigenlijk hadden wij heden naar het vlak tegenover ons liggende Otaheite willen overvaren; maar een vrij sterke wind woei juist van dien kant, en daar de Indianen even weinig als ik zelf lust hadden om zich nog eens in de brandende zon af te tobben, terwijl wij door een langer verblijf alhier niet veel verzuimden, zoo besloten wij nog dezen dag op Imeo te blijven, in de hoop dat de wind morgen zou gaan liggen of gunstiger worden. Maar wij wilden toch nog een paar mijlen verder langs de kust opvaren, omdat de varkens die wij in de sloep hadden, (en die in weerwil van mijne gedurige waarschuwingen op de geheele reis noch water noch voeder gehad hadden, zoodat zij dan nu ook van dorst niet meer vreten konden) daar beter gelegenheid konden vinden om weder een weinig bij te komen. Met de hoenders was het niet veel beter gesteld, hoewel ik deze tusschenbeiden met wat broodvrucht gevoêrd had. Tegen den middag wilden wij van hier vertrekken.
Inmiddels, juist toen ik mij weder voor eene wandeling gereed maakte, scheen de geheele buurt hier bijeen te komen; inzonderheid zag ik de meeste meisjes verschijnen, die ik van morgen aan de beek bij haar ontbijt gevonden had. Mijn Engelsch-sprekende Indiaan verklaarde mij weldra het raadsel; hij had hun van mijn instrument, van de ingemaakte slangen en hagedissen, van de glaskralen en het panthervel en den boog en de pijlen verhaald, want de Indianen van Maiaö schenen hem naauwkeurig van het een en ander onderrigt te hebben, en het geheele gezelschap had nu, naar het scheen, besloten niet af te laten, voordat zij alles gezien hadden wat er te zien was.
Weigeren zou mij niet gebaat hebben, en ik kwam mij zelven weldra voor als de man met het stokje in een beestenspel of rarekiek, die aan eene schaar van kijkgrage en hoogst verbaasde boeren de wonderen van vreemde landen uitlegt. De slangen en hagedissen vonden overigens den meesten bijval, en daarna het panthervel.
Bij het uitpakken mijner fraaijigheden was ook een snoer zeer sierlijke langwerpige glaskralen op den grond gevallen. Het jonge vrouwtje, dat mede het huis bewoonde, raapte ze op, bekeek ze, gaf ze mij terug en fluisterde daarop haren

{==66==} {>>pagina-aanduiding<<}
man iets in. Deze kwam terstond bij mij en vroeg of ik hem de kralen verkoopen wilde? Ik antwoordde, dat ik ze niet verkocht, maar ze als gedachtenis aan zijne vrouw vereeren zou. Hij lachte vriendelijk en gaf ze haar terstond over; het lieve wijfje werd daarbij nog verlegener dan vroeger, zij nam evenwel de kralen aan, en nooit zal ik het hartelijke ‘Joranna!’ vergeten, waarmede zij mij dankend de hand gaf.
Natuurlijk moest ik nu ook iets spelen, en de vreemde toonen van het instrument waren ten minste iets nieuws voor hen. Overigens zoude ik nog dien eigen avond ondervinden, welke soort van muzijk zij het liefst hoorden.
Na verloop van omstreeks een uur scheepten wij ons in, voeren een eind weegs langs de kust, en legden weder aan bij een ander huis, waarachter vijf of zes grootere plantages lagen; en terwijl de Indianen zich met het ontschepen en bergen hunner levende lading bezig hielden, wandelde ik tusschen de woningen door landwaarts in, om de omstreek een weinig op te nemen.
Ook hier stroomde eene beek in zee, waaraan digte guiavestruiken met heerlijke kokospalmen afwisselden. Tusschen het geboomte door opende zich hier en daar een vergezigt in het binnenland, en daar vormde de voornaamste, zeker zesduizend voet hooge top van het gebergte den achtergrond. Deze tot aan de kruin digt begroeide bergen zijn rijkelijk van wilde geiten en varkens voorzien, en vroeger stond aan een ieder de jagt vrij; maar thans heeft de Fransche regering die arme dieren in hare bescherming genomen en ze voor haar eigendom verklaard. De Indianen eten, zonderling genoeg, het vleesch der geiten even weinig als dat der runderen; ook melk drinken zij niet; varkensvleesch en gevogelte, benevens visch, zijn hunne eenige spijzen uit het dierenrijk.
Eerst tegen den avond keerde ik naar de huizen, waarbij onze sloep lag, terug, en vond voor een derzelve een jongen Franschman, die mede tot het gevolg van den Gouverneur behoorde en zich hier, naar hij mij verzekerde, hartelijk verveelde. Wij drentelden, te zamen pratend, langs het strand eene poos heen en weder. Toen wij ten tweedenmale terugkwamen, zag ik een waardigen ouden heer, met een stroohoed, een hemd en een lendendoek, op een stok naar ons toe waggelen, en, naar het mij in de verte voorkwam, droeg hij

{==67==} {>>pagina-aanduiding<<}
een paar echte, donkerbruin gelooide en ongemeen wijde ruiters-stevels, die hem tot bijna aan de heupen reikten; maar zoodra ik nader kwam ontdekte ik mijne dwaling, en zag hier een der akeligste exemplaren van de elephantiasis, die ik tot dus ver op deze eilanden ontmoet had. De beide beenen en voeten waren vreeselijk opgezwollen, en daarbij, inzonderheid het bovengedeelte der voeten, met blaauw-roode wratachtige uitwassen bedekt. Ik had medelijden met den man, maar kon hem niet zonder walging aanzien. Hij zelf scheen zich intusschen daaronder zeer wèl te bevinden, groette vriendelijk en schertste met de lieden die hem tegenkwamen. Op Imeo heb ik overigens de meeste lijders aan deze ziekte gezien, en ik geloof niet dat eenig Indiaan boven de veertig jaren er geheel vrij van was.
Intusschen begon het donker te worden, en plotseling hoorden wij, niet ver van ons verwijderd, het geroffel van trommen.
- Liggen er soldaten op dit eiland? - vroeg ik den Franschman.
- O neen! - antwoordde hij - dat zijn de trommen voor den nationalen dans der Indianen; als ge dien nog niet gezien hebt, dan is het de moeite waard, dat wij er heen gaan.
Wij keerden dus terug, en kwamen weldra op de dansplaats aan. Wat ik hier zag, zal ik niet ligt vergeten. Op eene opene ruimte, onder eenige broodboomen, stonden vijf Indianen met trommen, drie aan den eenen en twee aan den anderen kant, tegenover elkander, op een afstand van vijf of zes passen, en sloegen bij tusschenpozen naar eene geheel eigenaardige maat op hunne instrumenten. In het rond waren eene menigte vrouwen, meisjes en kinderen op het gras gelegerd, terwijl de mannen pratend en lagchend tusschen de groepen rondwandelden. Telkens als de trommen hunnen marsch begonnen sprongen een paar meisjes als uitgelaten op, en voerden hetzij alleen, hetzij te zamen, den nationalen dans uit. Nog nooit heb ik iets zoo woests, zoo onbetamelijks gezien, als dezen cancan, waarvan de voorname vorm daarin scheen te bestaan, dat de danseressen hare kniën met groote snelheid tegen - en dan weder uit elkander bewogen, terwijl zij het ligchaam op allerlei wijzen verdraaiden. Het vrouwelijk geslacht speelde daarbij de hoofdrol, want slechts zeldzaam, en dan ook maar voor korten tijd, voegde zich een der

{==68==} {>>pagina-aanduiding<<}
jonge mannen er bij; maar als dit geschiedde, dan waren de meisjes zoo mogelijk nog losbandiger in hare bewegingen. Zelfs de kinderen namen aan den dans deel. De jonge Franschman verzekerde mij, dat het heden nog vrij ordentelijk toeging.
Ik wenschte wel dat ik een schilder ware, dan bragt ik het tooneel van dezen avond op het doek. Op den achtergrond, waarboven zich de zwarte reusachtige bergtoppen verhieven, het witte, lage, door palmen overschaduwde huis; dáárvoor een hooge broodboom, aan een van welks uitstekende takken eene lamp of eene soort van lantaarn hing, het eenige licht, dat de daaronder joelende menigte bescheen. Aan beide zijden van de lantaarn waren de trommelslagers geplaatst, digt om hen heen lagen en stonden bonte groepen van Indianen, en in het midden sprongen en juichten, als Bacchanten, eenige meisjes, met losse in den wind fladderende hairen en van vreugde en dartelheid fonkelende oogen.
De dans hield tot bij middernacht aan, en ik lag reeds lang in mijne hangmat te schommelen, toen nog altijd het eentoonig geroffel der trommen mij in de ooren klonk.

('t Vervolg hierna.)




Keizer Karel V in het klooster.

Over het laatste tijdperk van het aan groote gebeurtenissen en wisselvalligheden zoo rijke leven van karel den Vijfde zijn door de geschiedschrijvers vele en niet onbelangrijke dwalingen verspreid. Wat wij op de schoolbanken en in de akademische gehoorzalen omtrent zijn verblijf in het klooster der Hieronymiten te Juste geleerd hebben, wat wij dienaangaande in de meest bekende historische leer- en leesboeken opgeteekend vinden, berust grootendeels op dwalingen of verkeerde voorstellingen. Het zou daarom niet onbelangrijk wezen, den oorsprong van deze met de waarheid strijdige verhalen na te sporen; de aanleiding te onderzoeken, waaruit zij zijn ontstaan, en de wegen na te gaan, langs welke zij langzamerhand onvoorwaardelijk geloof gevonden hebben. Even verdienstelijk is het intusschen, en op zich zelf ook reeds zeer leerrijk en onderhoudend, tegenover die sprookjes de zuivere

{==69==} {>>pagina-aanduiding<<}
historische waarheid op te sporen en te doen uitkomen, en die taak is thans door een Engelsch Schrijver waardiglijk vervuld in een onlangs verschenen werk (*), waaruit wij aan onze lezers het een en ander willen mededeelen.
De Schrijver, die door zijn voor eenige jaren uitgegeven Jaarboeken der Spaansche Kunstenaars met roem bekend is geworden, voelde zijne belangstelling voor het thans behandelde onderwerp door zijne reizen op het Spaansche schierëiland opgewekt. Toen hij in den zomer van 1849 het klooster Juste - het ontleent dien naam van eene kleine rivier, en wordt dus ten onregte bij de geschiedschrijvers St. juste genoemd - bezocht, kwam het denkbeeld bij hem op, om de herinneringen, aan welke het zijne vermaardheid te danken heeft, uit de meest geloofwaardige bronnen bijeen te verzamelen. Al ras bleek hem, bij het onderzoeken der authentieke gedrukte werken, inzonderheid uit de geschiedenis der Hieronymiten-Orde van Siguença, en uit de historische werken over karel V van sandoval, van vera y figuerra en van ribadeneira, een overgroot verschil tusschen de berigten van dezen en de tot dus ver algemeen op goed geloof aangenomen verhalen. Naauwlijks had hij zijne ontdekkingen ten deze in een Engelsch wetenschappelijk maandwerk bekend gemaakt, of zijne aandacht werd gevestigd op een handschrift van den kanunnik Don tomas gonzalez, hetwelk in 1844 voor 4000 Francs aan het archief van het Fransche Ministerie van Buitenlandsche Zaken verkocht was geworden. Dit handschrift, waarvan den Heer stirling, onder zekere beperkende voorwaarden, vergund werd gebruik te maken, behelst als inleiding eene verhandeling over des Keizers afstand van den troon en de in meerdere of mindere mate daarmede in verband staande politieke omstandigheden, terwijl de hoofdinhoud bestaat uit de door gonzalez in het archief van Simancas gevonden briefwisseling tusschen de hoven van Valladolid en
Brussel aan den éénen, en den Keizer en de hem te Juste omringende personen aan den anderen kant. Deze bescheiden, waarvan de bekendmaking den Heer stirling niet toegestaan werd, zijn in het bedoelde handschrift door den aanvullenden tekst van een doorloopend ver-
{==70==} {>>pagina-aanduiding<<}
haal aaneengeschakeld en als tot een geheel zamengeweven, en een aanhangsel bevat nog een aantal ten deele reeds vroeger door den druk bekend geworden oirkonden. Een en ander heeft den Heer stirling ten grondslag voor het door hem uitgegeven werk gestrekt.
Omtrent het tijdstip, waarop het denkbeeld om zich later in het stille kloosterleven af te zonderen, bij den Keizer ontstaan is, en omtrent de aanleiding welke de kiem tot zulk een besluit bij hem gelegd heeft, ontbreekt het ten eenenmale aan stellige berigten. Volgens het gewone verhaal zou reeds in de dagen, toen de wereld zich nog in den glans der schitterendste verwachtingen aan hem vertoonde, op eenen rid door het dal van Plasencia, de bekoorlijke ligging van het klooster en de genoegelijke rust van het leven der kloosterlingen eenen indruk op hem gemaakt hebben, die nooit weder kon uitgewischt worden. Stellig zeker is het, dat karel reeds lang vóór den dood zijner gemalin zich met het denkbeeld gemeenzaam had gemaakt, om zijne laatste levensdagen in kloosterlijke afzondering te slijten. Wat meer is: de Keizer en de Keizerin beiden gaven zich somtijds, in uren van stille afzondering, over aan zonderlinge droomen van eene toekomstige scheiding; beiden wilden in de cel eens kloosters hun leven besluiten: Keizer karel wilde monnik, de Keizerin isabella wilde non worden. Na den dood der Keizerin (1538) zien wij hem een korten tijd in het klooster La Sisla bij Toledo in volstrekte eenzaamheid geheel voor zijne smart leven. Van dien tijd af was het niet te wachten, dat hij het vroeger opgevatte voornemen geheel zou laten varen, en in dien zin liet hij zich bij wijlen jegens zijne vertrouwelingen uit. Van zijn tweeden Afrikaanschen veldtogt teruggekeerd, bragt hij twee dagen in het Hieronymiten-klooster Mejarado bij Olmedo door; hij nam er deel aan de boetedoeningen der monniken, zat met hen aan in het refectorium, en men zag hem in ernstige gesprekken met hen verdiept in de eerwaardige cypressenlanen van den kloostertuin wandelen.
In Julij 1546 was reeds de Venetiaansche gezant achter het geheim van 's Keizers voornemen gekomen; maar destijds werd de uitvoering er van nog eenmaal vertraagd door de gebeurtenissen, die den vroeg grijs geworden Monarch het eigenlijke toppunt van zijn geluk deden bereiken: de winterveldtogt van

{==71==} {>>pagina-aanduiding<<}
dat jaar en de slag bij Mühlberg (24 April 1547) deed de beide Rijksvorsten, die hem met het grootste gevaar bedreigd hadden, in zijne magt vallen, en verhief zijn gezag in Duitschland schijnbaar boven alle aanranding.
En toch heeft hij te midden van die tijden van voorspoed, den 13den Julij 1550, de eerste aanwijzing van gelden onderteekend voor den aanbouw van die woning bij het klooster Juste, welke hem eenmaal tot wijkplaats zou dienen. Denzelfden dag deed hij ten behoeve van zijnen zoon filips afstand van de uit Engeland ontvangen verzekering, dat de Koningin maria niet ongenegen was eene echtverbindtenis met hem te sluiten, en zeide daarbij: ‘Al waren de bezittingen der Engelsche kroon nog uitgebreider dan zij zijn, zij zouden mij in mijn voornemen - een voornemen van geheel anderen aard - niet doen wankelen.’
Niet lang daarna ondervond de grootste Monarch van Europa het wisselvallige van den voorspoed. In het jaar 1552 zag hij zijne vijanden aan alle kanten zegevieren en ontging zelfs ter naauwer nood het gevaar van in hunne handen te vallen. In den geliefkoosden wensch, om de Duitsche Keizerkroon op het hoofd van zijnen zoon filips te kunnen zetten, was hij herhaaldelijk te leur gesteld geworden. Uit het bewustzijn dat zijne magt was geknakt en hij niet meer tegen zijne weêrpartijders opgewassen, ontsproot de diepe mismoedigheid en neêrslagtigheid, in welke hij het Duitsche Rijk met der daad zoo goed als opgaf, en zich aan de handelingen van den Rijksdag te Augsburg onttrok. In 1554 gaf hij aan zijnen zoon filips de kroon van Napels over; den 25sten October 1555 de Bourgondische Staten, en den 1sten 1556 de Spaansche Monarchie in haar geheelen omvang. Maar het scheen als of hij in het eerst van de streken, waaraan de schoonste herinneringen zijner jeugd zich vasthechtten, niet scheiden kon; niet voor het najaar verliet hij Vlaanderen om zich naar Spanje in te schepen. Na eene moeijelijke reis bereikte de Keizer den 12den November het nabij 't klooster Juste gelegen dorp Xarandilla, waar hij voorloopig zijn verblijf vestigde, tot dat hij op den 3den Februarij 1557 de voor hem in gereedheid gebragte woning kon betrekken.
‘Aan de buitenste kloosterpoort’ - dus verhaalt de Schrijver - ‘wachtte de Prior den Keizerlijken gast af, die bij

{==72==} {>>pagina-aanduiding<<}
zijne aankomst (tusschen 5 en 6 ure na den middag) uit zijnen draagzetel op een stoel geplaatst en tot aan den ingang der kerk gedragen werd. Dáár ontving de geheele broederschap der monniken hem in statigen optogt, en hief onder begeleiding van het orgel het Te Deum aan. Het outer en de zijvleugels der kerk waren met waskaarsen schitterend verlicht, de muren en pilaren met prachtige stoffen rijk versierd. De Keizer werd midden door de eerwaardige vergadering tot aan het outer gedragen; dáár knielde hij neder om God voor den gelukkigen afloop zijner reis te danken, en nam verder deel aan de avond-dienst ter gelegenheid van het feest van St. blasius. Daarna trad de Prior op en verwelkomde den Keizer met eene aanspraak, waarin hij hem, tot groote ergernis der hovelingen, met den titel van ‘Uwe Paterniteit’ begroette, tot dat een monnik, die meer tegenwoordigheid van geest bezat en iets meer van de étiquette wist, hem influisterde, dat ‘Uwe Majesteit’ de voegzame titel was. Vervolgens stelde de redenaar aan den nieuwen broeder zijne monniken voor; ieder van dezen kustte hem de hand en ontving zijne vaderlijke omhelzing. Terwijl dit geschiedde stond het gevolg, hetwelk den Keizer tot aan het doel zijner reis vergezeld had doch hem nu verlaten zou, in eenen kring in het rond; allen gaven door tranen en smartelijke kreten blijken van hunne droefenis; men hoorde ze nog tot laat in den avond buiten het klooster. De Keizer nam daarna, door den Prior geleid, het geheele klooster in oogenschouw, en begaf zich eindelijk ter avondmaaltijd naar zijne nieuwe woning, waar hij voortaan de rust en stilte genieten wilde, die zoo langen tijd het voorwerp zijner wenschen geweest was.
Het woonhuis des Keizers, hetwelk aan de zuidzijde vlak tegen het kerkgebouw opgetrokken was, bestond uit twee verdiepingen, beiden van galerijen voorzien. In elke verdieping waren vier kamers; een gang liep in de rigting van het westen naar het oosten door het huis, en scheidde de noordwaarts aan de kerkzijde gelegen vertrekken, van de beide op het zuiden gelegene, die, op zich zelve reeds vrolijk en licht, daarenboven nog een heerlijk uitzigt hadden over den zorgvuldig aangelegden en onderhouden kloostertuin en verder over de Vera of het dal van Plasencia. De noordelijke vertrekken daarentegen, die hun licht alleen van op den gang uitkomende

{==73==} {>>pagina-aanduiding<<}
vensters ontvingen, maakten een somberen indruk. De Keizer bewoonde de bovenste verdieping. Het noord-oostelijke vertrek, waar men door een in den kerkmuur uitgehouwen venster het gezigt op het hoog-altaar had, koos hij voor slaapkamer; het bed was zóó geplaatst, dat de Keizer daarop liggende in de kerk zien en aan de godsdienstoefening deel nemen kon. De zuidelijke kamers dienden hem voor woon-, studeeren audientie-vertrekken.
De bedienden des Keizers hielden hun verblijf deels in afzonderlijke woningen naast het klooster, deels in een naburig dorpje, Quacos geheeten. Zijne geheele hofhouding bestond uit omstreeks zestig personen, en dat zijn huis geenszins op kloosterlijk-armoedigen voet ingerigt was, blijkt uit een als bijlage tot het werk van den Heer stirling medegedeeld uittreksel van den inventaris zijns boedels. Zijne bedgordijnen waren wel is waar slechts van zwart laken, maar tevens had hij uit Vlaanderen een aanzienlijken, voor zijne tegenwoordige woning veel te grooten voorraad van prachtige behangselstoffen medegebragt, waarop beelden, landschappen en bloemen afgebeeld waren. Het aantal kussens en veeren-bedden, en de voorraad van linnengoed was mede overdadig groot. In zijne audientie-kamer waren de stoelen met zwart fluweel bekleed; hij-zelf plagt meest in eenen stoel op rollen of in een wijden leuningstoel met zes kussens en een voetbankje te zitten. Zijn goud- en zilverwerk bedroeg meer dan dertienduizend oncen; al het vaatwerk dat hij gebruikte, zelfs zijn waschbekken enz. was van massief zilver; een aantal derzelve waren meesterstukken der beroemdste kunstenaars van zijnen tijd. Alleen in zijne kleeding had hij ten allen tijde eene groote zucht tot eenvoudigheid en zelfs eenige overhelling tot overmatige zuinigheid aan den dag gelegd, en het was te wachten dat zijn kloosterleven daarin geene verandering te weeg zou brengen. Zijne kostbaarheden en juweelen vormden eene zonderlinge verzameling, meer bont en schitterend, dan van groote waarde; zij droeg de blijken van zijne liefhebberij voor ringen, armbanden en medailles, voor knoopen, gelijk ze aan de hoeden gedragen werden, voor crucifixen van goud en zilver, voor horologiën, en voor brillen, van welke laatste er 17 in zijne nalatenschap gevonden werden. Ook reliquiën, talismans en andere kostbare voor-
{==74==} {>>pagina-aanduiding<<}
werpen, waaraan geheime genezende of
behoedende krachten toegeschreven werden, ontbraken niet; onder anderen, een stuk van het Kruis des Zaligmakers, een bezoar-steen tegen de pest en andere ziekten, gouden ringen tegen kramp en flerecijn enz. De muren zijner woning waren met een aantal voortreffelijke schilderijen, afbeeldingen van heiligen en vorsten of andere beroemde tijdgenooten voorstellende, alsmede historie-stukken, versierd. Eene kleine bibliotheek bevatte buiten de gebedenboeken, die ten deele met prachtige miniatuur-teekeningen prijkten, ook eenige werken van ongewijden inhoud, b.v. eene Italiaansche vertaling van caesar, en avila's geschiedenis van den Smalkaldenschen oorlog, eenige kaarten en een paar werken over sterrekunde. Zelfs zijne liefhebberij voor muzijk en uiterlijke welsprekendheid bleef in het klooster niet zonder voedsel; de orde der Hieronymiten, die geene gelegenheid verzuimde, om den Keizerlijken gast het verblijf te Juste aangenaam te maken, stelde drie door welsprekendheid uitmuntende priesters voor de kerkedienst in het klooster aldaar aan, en versterkte het koor met 14 of 15 uit de verschillende kloosters der orde uitgelezen monniken, die zich hetzij door hunne schoone stemmen, hetzij door bedrevenheid in de behandeling van muzijk-instrumenten onderscheidden. Het verhaal wil, dat men den Keizer uit zijne slaapkamer dikwijls met het kerkgezang hoorde instemmen. De uitvoering der muzijkwerken, die hij meerendeels zeer goed kende, volgde hij met zulk eene oplettendheid, dat hij niet alleen elken verkeerden toon in het koorgezang opmerkte, maar dikwijls ook den zanger aanwees, die zich daaraan schuldig gemaakt had, of hem bij name toeriep om hem meerder opmerkzaamheid aan te bevelen.
De dagelijksche levenswijze des Keizers wordt in het werk van den Heer stirling aldus beschreven.
‘Elken morgen verscheen regla (een Hieronymiet, dien karel reeds gedurende zijn verblijf te Xarandilla als biechtvader aangenomen had) aan het bed des Keizers, om te vragen hoe hij den nacht had doorgebragt en om het morgengebed met hem te verrigten; - dan stond karel op, liet zich door zijnen kamerdienaar aankleeden, en begaf zich, als zijne gezondheid het toeliet, naar beneden in de kerk, om de

{==75==} {>>pagina-aanduiding<<}
misse te hooren. Van hier ging hij, naar zijne onveranderlijke gewoonte - die, zoo men wil, in Italië tot de spreekwijze dalla messa alla mensa aanleiding zou gegeven hebben - omstreeks het middag-uur aan tafel. Deze nam veel tijd weg; hij at meer dan smakelijk, en hoewel zijne handen door de jicht geheel krom getrokken waren en hij niet dan met de grootste moeite vleesch en gevogelte kon voorsnijden, wilde hij dit toch nooit aan een ander overlaten. Even zoo kostte het kaauwen der spijzen, daar hij bijna alle tanden verloren had, hem veel inspanning. Zijn geneesheer moest gedurende den maaltijd altoos tegenwoordig zijn, en had daardoor ten minste gelegenheid om de oorzaken der ongesteldheden, die hij later bestrijden moest, te leeren kennen. Onder het eten sprak de Keizer met den geneesheer over wetenschappelijke onderwerpen, bij voorkeur tot de natuurlijke geschiedenis betrekking hebbende. Wanneer daarbij verschil van gevoelen bleek te bestaan, dan werd Pater regla geroepen, om plinius te raadplegen en naar diens uitspraak te beslissen. Na den maaltijd las Pater regla uit een der meest geliefkoosde Schrijvers van den Keizer, b.v. uit augustinus, hieronymus of den H. bernardus, een hoofdstuk voor, waaruit dan weder de stof voor een gesprek ontleend werd. Daarop werd een uur aan de middagrust gewijd. Ten drie ure vereenigden de monniken zich gemeenlijk om eene predikatie of de uitlegging eener Bijbelplaats aan te hooren, welke laatste meestal uit den brief aan de Romeinen gekozen werd, dien de Keizer bijzonder in waarde hield. Deze predikatiën of Bijbelverklaringen woonde karel altijd bij, en als somtijds ongesteldheid of bezigheden hem beletten mogten daarbij tegenwoordig te zijn, dan liet hij zich telkens bij den Prior deswege verontschuldigen, en moest zijn biechtvader hem
naauwkeurig verslag doen van hetgeen behandeld was. De verdere namiddaguren werden aan het geven van audientiën of aan het afdoen van zaken met den Secretaris besteed. Zoo naderde de tijd van de Vesper-godsdienst, waarop de avondmaaltijd volgde, die in uitgebreidheid voor het middagmaal niet onderdeed. Hij bestond niet zelden uit ingelegde zalm en andere moeijelijk te verteren geregten, waarvan het gezigt alleen 's Keizers getrouwen kamerheer quixada met schrik vervulde.’
Onderscheiden geschiedschrijvers hebben aangemerkt, dat de

{==76==} {>>pagina-aanduiding<<}
Keizer gedurende zijn gansche verblijf te Juste vele blijken van berouw over het nederleggen zijner regering gegeven zou hebben, en dat, zoo lang hij leefde, zijn zoon filips onophoudelijk door de vrees gepijnigd werd, dat hij op zijn besluit terugkomen en op nieuw de teugels van het bewind opvatten mogt; doch deze voorstelling is geheel onjuist en mist allen grond. Uit de gevonden overblijfselen der te Juste door karel gevoerde briefwisseling blijkt vooreerst, dat zijn staatkundige invloed in Spanje en in de overige landen, waarover hij eenmaal den schepter gezwaaid had, - Duitschland alleen uitgezonderd - door zijne afzondering in geenen deele afgenomen was; voorts bezit men, wat Spanje betreft, brieven van filips en van de Prinses-Regentes johanna, waarin hetzij regtstreeks aan hem-zelven het verzoek gerigt is om de regering weder te aanvaarden, hetzij zijdelings de meest vertrouwden zijner volgelingen aangespoord worden, om hem tot het nemen van zoodanig besluit door alle middelen te bewegen. Eenige malen zien wij ook geruchten van de wederverschijning des ouden Keizers nu eens op den Spaanschen troon, dan weder aan het hoofd van een leger tegen Frankrijk of tegen de Turken, algemeen in omloop gebragt. Maar zij bleken steeds ongegrond te zijn geweest. Wel verkeerde de naar rust hakende Monarch door zijne onafgebroken deelneming aan den voortgang der politieke gebeurtenissen voortdurend in opgewondenheid en spanning; - zoo als hij dan ook bij de mare van behaalde voordeelen b.v. van de overwinningen van St. Quentin en Grevelingen, aan zijne vreugde en geestdrift den vrijen teugel viert, en bij ondergane verliezen, b.v. na de overgave van Calais, Thionville en de
verwoesting van het eiland Minorca door de Turken, of bij mislukte ondernemingen, zijne neêrslagtigheid niet verbergt en bittere klagten aanheft; - wel kon hij blijkbaar in zijne eenzaamheid de zoo vurig verlangde kalmte van ziel niet vinden; maar zooveel blijkt toch uit alle bewaard gebleven bescheiden, dat elke gedachte aan het verlaten des kloosters en aan het weder optreden op het groote politieke schouwtooneel ten allen tijde verre van hem verwijderd is gebleven.
Hieruit blijkt voorts hoe zeer men dwaalt, als men zich het verblijf van karel te Juste voorstelt als het eentoonig leven van een boetedoenden monnik, die de wereld voor goed vaarwel heeft gezegd; het waren veeleer dagen van aanhou-
{==77==} {>>pagina-aanduiding<<}
dende onrust en innige deelneming aan den loop der wereldgebeurtenissen. Terwijl hij zich aan strenge en zelfs smartelijke boetedoeningen onderwierp - na zijnen dood vond men in zijn slaapvertrek eene bloedige geesselroede - kon hij toch aan de zucht om zich met raadgevingen, herinneringen en formele depêches in de regeringsaangelegenheden te mengen, even weinig weêrstand bieden, als aan zijne overhelling tot de genietingen der tafel; hoewel hij zeer wel wist, dat dit laatste in lijnregten strijd was met de vrome voornemens, waarmede hij het klooster betreden had. Het is inderdaad opmerkelijk, hoe dikwijls en met welken nadruk van zijne onmatigheid in dit opzigt (‘edacitas damnosa’) gewaagd wordt. Een verder bewijs, hoe weinig hij de wereld afgestorven was, vindt men in de onmiskenbare blijken van den invloed, dien hij trachtte uit te oefenen op de Schrijvers, welke zich met de historie van zijnen tijd bezig hielden, met name op sepulveda; karel legt daarbij eene angstvallige zorg voor zijnen naam in de geschiedenis aan den dag, ondenkbaar bij iemand wiens geest alleen op hooger belangen gerigt is.
Een ander geheel onjuist en mede zeer algemeen verspreid verhaal uit het kloosterleven des Keizers stelt hem voor, als onder velerlei vergeefsche pogingen om twee uurwerken in regelmatigen en gelijken gang te houden, innig berouw betoonende over zijnen ijver in den strijd tegen de afwijkingen van de Katholijk-Kerkelijke eenheid. Wij ontwaren veeleer in geen ander opzigt een zoo treffend verschil tusschen het vroegere en het klooster-leven van karel V, dan juist daarin, dat zijn voorheen ten minste zeer onderdrukte en door de politieke omstandigheden getemperde afkeer van het Protestantismus, thans voor fanatieke onverdraagzaamheid en bepaalden vervolgingsijver plaats maakte. In zak en assche doet hij boete voor zijne vroegere verdraagzaamheid in zaken van godsdienst; hij betuigt uitdrukkelijk smartelijk naberouw te gevoelen, dat hij luther niet tot den brandstapel gedoemd heeft; bij elke gelegenheid vermaant hij de Prinses-Regentes van Spanje en zijnen zoon filips tot pligmatige en meêdoogenlooze gestrengheid tegen de Protestanten, en belijdt aan zijnen biechtvader, dat, zoo iets hem in het besluit om de wereld vaarwel te zeggen konde doen wankelen, het zijn vurig verlangen zou wezen, om aan den strijd tegen de ketters te kunnen deel nemen. En toen

{==78==} {>>pagina-aanduiding<<}
hem eenmaal berigt werd, dat twee zijner voormalige biechtvaders zich aan de misdaad van kettersche gevoelens schuldig hadden gemaakt, zag men hem aan bittere smart ten prooi, en klaagde hij, dat nimmer iets hem zoo diep gegriefd had.
Wat eindelijk het bekende verhaal betreft, dat de Keizer weinige dagen vóór zijnen dood zijne eigene uitvaart plegtig had doen vieren, en dat hij bij die gelegenheid in zijne doodkist rondgedragen, en, na met de aanwezigen gebeden en gezongen te hebben, daaruit eerst nadat allen vertrokken waren en hem alleen in de kerk achtergelaten hadden, weder opgestaan zoude zijn, en dat de diepe indruk, dien deze plegtigheid op hem gemaakt had, zijnen dood zou verhaast hebben - ook dit blijkt, zoo niet geheel onwaar, dan toch zeer onjuist voorgesteld te zijn. De bovenvermelde Kanunnik gonzalez verklaart dit verhaal ten eenenmale voor een sprookje; guença daarentegen, met wiens gevoelen de Heer stirling zich vereenigt, ontkent niet de waarheid van het feit zelf, maar wel die van de bijzonderheden waarmede het versierd geworden is. Volgens hem heeft de Keizer wel, met toestemming van zijnen biechtvader en in de overtuiging dat zulks voor het heil zijner ziele bevorderlijk zou wezen, nog bij zijn leven voor zich-zelven eene soortgelijke lijkplegtigheid doen vieren, als hij kort te voren voor zijnen vader en zijne moeder verordend had. Deze lijkdienst, die den 27sten of 28sten Augustus 1558 plaats had, woonde hij-zelf bij, niet als een lijk, maar als een der toeschouwers, gelijk hij dan ook, even als de overigen, eene waskaars in de hand hield, die hij op zeker punt der plegtigheid aan den dientstdoenden priester overgaf, ten teeken dat hij zijne ziel in de hoede des Almagtigen aanbeval. Maar men vindt bij den Spaanschen geschiedschrijver geen enkel woord om het verhaal te regtvaardigen, dat de Keizer in een doodskleed de processie gevolgd zou zijn, of in zijne doodkist een lijk voorgesteld zou hebben, of in de kerk achtergelaten zou zijn, nadat de plegtigheid afgeloopen was. Ook de bewering dat deze den Keizer eene doodelijke
ziekte zou berokkend hebben, strookt niet met het berigt van siguença dat hij zich na dezelve veel beter bevonden had dan vroeger, terwijl uit eenen bewaard gebleven brief van zijnen lijfarts blijkt, dat deze eene ongesteldheid, waardoor de Keizer den 30sten Augustus werd aangetast, daaraan toeschreef, dat hij te

{==79==} {>>pagina-aanduiding<<}
lang in de zon gezeten had, hetgeen voor de juistheid der opgave van siguença pleit.
Aan het einde van het werk des Engelschen Schrijvers vinden wij nog eenige mededeelingen aangaande de latere geschiedenis van het klooster Juste tot op den jongsten tijd. De Heer stirling vond het in 1849 als eene ruïne, waaraan naauwlijks een spoor van den vroegeren glans te ontdekken was. Het was met de tuinen en landerijen aan eenen landbouwer in pacht afgestaan, die als wegwijzer in deze overblijfselen van voormalige grootheid diende, en daardoor zijne inkomsten trachtte te vermeerderen. De gelijksvloers gelegen vertrekken van het oude paleis, de woning van karel V namelijk, werden door hem tot bergplaats voor brandstoffen gebruikt; in de bovenverdieping, de woon- en slaapkamer des Keizers, waren tuin- en veldvruchten op hoopen gelegd. De tuin was eene ware woestenij. In een der kelders, waarvan de sleutel niet te vinden was, stond, gelijk de bewoners verzekerden, de uit planken van notenboomhout getimmerde doodkist, waarin het lijk van karel V zestien jaren gerust heeft, totdat het in 1574 naar het Escuriaal gebragt werd, om dáár eerst in de nieuw gebouwde kerk van St. laurentius, en tachtig jaren later, onder filips IV, in het Pantheon te worden bijgezet.

Tweemaal is het deksel der kist, die het stoffelijk overschot van karel V tot heden toe bevat, weder geopend geworden. Voor de eerste reis toen zijn achterkleinzoon filips IV aan de begeerte toegaf, het gelaat van zijnen grooten voorganger te aanschouwen. Ten tweedenmale toen de Engelschman beckford in het jaar 1780 als een bijzonder gunstbewijs daarom verzocht had, om zich van de gelijkenis der door titiaan vervaardigde afbeelding des Keizers te vergewissen. En ook toen nog waren, bij helderen fakkelschijn, het bleeke voorhoofd en de ingevallen wangen, de scherpe arendsneus, de echt Bourgondische lippen, en de zwaarmoedige uitdrukking van het gelaat, volmaakt kennelijk en geheel overeenstemmend met het portrait van den Venetiaanschen schilder. Men zag het ligchaam, zoo als het was toen de getrouwe quixeda den Keizer de oogen had toegedrukt, en in het lijnwaad dat hem omgaf vond men nog eenige groene takjes thijm, die ruim twee eeuwen te voren in de bosschen van Juste geplukt waren.





{==80==} {>>pagina-aanduiding<<}

De weduwe van Stavoren. (*)

(Eene volksoverlevering.)

Door C.G. Withuys.


Wie hoorde nooit van 't rijk Stavoren;... 
Een havenstad 
Waar 's werelds rijkdom zijn trezoren 
Geledigd had? - 
De handel tastte er schuur en boorden 
Vol kostbaarheên, 
En voerde uit alle wereldoorden 
Er schatten heen. 
 
De vreemden stonden opgetogen 
Van Stavrens pracht. 
Men zag er 't smijdig goud gebogen 
Om sloep en jagt; 
Een grendelring van goud gedreven 
Schier huis aan huis, 
En op de spits der kerk geheven 
Een gouden kruis. 

{==81==} {>>pagina-aanduiding<<}

Daar woonde een weeûw, in 't wreede harte 
Vol hovaardij; 
Zij ging der armen nood en smarte 
Met smaad voorbij. 
Die trotsche, als onder geld begraven, 
Riep, blind van waan, 
Een harer schippers van de haven, 
En sprak hem aan: 
 
‘Uw trouw en oordeel dien mij beide. 
Vertrek deez' nacht 
Naar Dantzig, en waar 't luk u leide, 
Tot rijke vracht. 
'k Verlang het kostbaarste aller waren. 
Kies met beleid: 
Geen vracht moet déze ooit evenaren 
In kostbaarheid.’ 
 
De schipper had na weinig weken, 
Gekeerd uit zee, 
De volle zeilen weêr gestreken 
Op Stavrens ree. 
Toen vroeg zij: ‘Hebt ge keur van kanten 
En pelterij, 
En goudsmeêwerk, en diamanten? - 
Wat brengt ge mij?’ 
 
Hij sprak: ‘Geen keur van eedle steenen 
Peltrij of kant. - 
'k Trad door de welige akkers henen 
Van 't graanrijk land; 
De nieuwe boekweit groeide en bloeide 
Met bloemen nog, 
De rijpe en rijke tarwe stoeide 
Met gele rog. 
 
Het rijzig land droeg in die kleuren 
Een regenboog. 
In wolken dampten zoete geuren 
Tot God omhoog: 

{==82==} {>>pagina-aanduiding<<}

Hier, sneed de zicht de buigende aren; 
Dáár, bond de jeugd 
Ze in schoven, of liep halmen gaaren 
En zong van vreugd. 
 
Toen nam gevoel voor 't Alvermogen 
Mijn boezem in. 
Ik loofde luid, met vochtige oogen, 
Gods menschenmin: 
Alvader! - sprak ik - Bron van leven, 
Zoo goed als groot! 
Het kostbaarste aan den mensch gegeven 
Is 't graan; is 't brood! 
 
Het brood, dat prinsen voedt en slaven, 
Nut eindloos meer 
Dan paarlen, goud- en zilverstaven; 
Uw brood zij de eer! - 
Dies kocht ik, eedle Vrouw! sieraden 
Noch kunstwerk aan; 
Maar 't kostbaarst dat ik ooit mogt laden: 
Juweel van graan.’ 
 
Dat woord was naauwlijks uitgesproken 
Of 't wijf barstte uit 
En schreeuwde, in felle woede ontstoken, 
Met heesch geluid: 
‘Hebt gij zóó treflijk u gekweten!? 
Gij, vrome knecht! 
Draag dan die lading op 't geweten; 
Ze is mij te slecht! 
 
Aan bakboordzij werd ze ingenomen? 
Op, mannen! spoed! 
Werpt haar van stuurboord in de stroomen! 
Dáár ligt zij goed!’ - 
En pas liet dit bevel zich hooren 
Of 't volk was reê; 
Van stuurboord zonk de lading koren 
In 't diep der zee. 

{==83==} {>>pagina-aanduiding<<}

De schipper woonde, in 't hart bewogen, 
Dien gruwel bij, 
Hij sloeg op haar zijn vochtige oogen 
Met medelij': 
‘o Vrouw! gij durft u stout verheffen 
Op uwe magt; 
Maar vrees! - De honger kan hem treffen 
Die 't brood veracht!’ 
 
Daar wierp zij in den schoot van 't water 
Een kostbren steen 
Het koren na, met woest geschater 
En dartle reên: 
‘Zoo wis 't juweel niet weêr zal keeren, 
Dat ik versmeet, 
Zoo wis kan mij geen honger deeren, 
o Dwaas profeet!’ 
 
Maar op de markt, na weinig dagen, 
Kocht zij een visch, 
Zoo schoon als ooit hare1 oogen zagen, 
Voor eigen disch. 
En toen die visch werd opgesneden 
Door 's visschers hand 
Daar vond hij haar juweel, beneden 
In 't ingewand. - 
 
De snoode zag haar rijkdom mindren 
Door slag op slag; 
Zij schooide rond, ten spot der kindren, 
Op d' ouden dag. 
En Stavren toont, wát kwaads zij stichtte 
Een bank ontstond 
Op 't waatrig korenbed, en digtte 
Zijn havenmond. 
 
Men ziet, van 't graan in zee bedolven, 
Dáár halmen staan; 
Die spreken, wenkend uit de golven, 
Den zeeman aan: 

{==84==} {>>pagina-aanduiding<<}

‘Veracht ons nimmer! - Jong van dagen 
Of rijk of groot! - 
God kan den spotter niet verdragen 
Van 't lieve brood.’ 


De onbekende.

Ik had reeds een jaar te A........gewoond zonder dat ik een brief van mijn vriend w....had ontvangen, toen ik er een van hem kreeg, waarvan 't noodig is een fragment mede te deelen, tot regt verstand van mijn verhaal. Hij schreef mij, onder anderen:
- ‘Ontevreden met alles, ontevreden dat ik niet beminnen kan, en twijfelende of ik ooit bemind zou worden, heb ik mij laten uithuwelijken door mijn oom. Ik heb, zoo als de burgermenschen zeggen, een goed huwelijk gedaan. Mijne vrouw spreidde al de uitmuntende bekwaamheden ten toon, waarin jongejufvrouwen op eene kostschool onderwezen worden. Zij heeft altijd de prijzen behaald. Zij borduurt als eene toovergodes; maakt kunstbloemen van papier als een ware Meimaand, en legt confituren in als een feniks. Mijne tante werd heesch door te herhalen dat dit een goed vrouwtje, eene goede huishoudster was. Dat kon zijn bekoorlijkheid hebben, maar ik was niet geschikt, om 't prozaïsche, burgerlijke leven op zijne regte waarde te schatten. Confituren, of niet, ik lachte er mede. - Begeerig naar eigen haard, had ik de dochter van den koning der Esquimaux getrouwd, mits zij weinig verstand had, en niet schoon ware; opdat zij geen reden gave tot jaloezij, en ook weinig sprak. Dat mijne vrouw-zelve de geheele huishouding, zelfs in keuken en kelder, zou kunnen beheeren, eene hoedanigheid door mijne tante zoo opgehemeld, kon mijn hart niet bewegen: want voor dat alles zijn immers de meiden en jufvrouwen van gezelschap. Of zou men die uitgevonden en bestemd hebben om des zomers japonnen met slepen te dragen, en des winters op warme stoven te zitten.
Één ding vooral behaagde mij in de jongejuffer met welke ik verloofd werd; 't was, dat zij in poëzij en letteren totaal vreemd was. Van vondel of van effen wist ze juist zoo veel als de ongedoopte radboud, of Graaf dirk I. Mijn eigen naam was haar niet beter bekend, - en als ik, in plaats van een naam, eenvoudig een nommer had gehad om mij van anderen te onderscheiden, 't zou haar 't zelfde zijn geweest. - Overigens heeft men de zaak met zoo veel haast in orde gebragt, en zijn wij zoo spoedig getrouwd, dat niemand, buiten de naaste bloedverwanten, zich met onze huwelijkszaken heeft kunnen bemoeijen.
Misschien begrijpt gij niet waarom ik, ook voor mijne jonge echtgenoote, verzwegen heb, dat ik de pen voer, en dat de twee lettergrepen van mijn naam daar eenige bekendheid aan hebben te danken! Maar ik weet zelf niet regt waarom ik 't gedaan heb. Dit alleen weet ik, dat ik 't allerlastigst en on-
{==85==} {>>pagina-aanduiding<<}
aangenaamst zou vinden, als eene vrouw, die altijd nabij of nevens mij is, zich met mijne studiën bemoeide, naar mijne plannen vroeg, mijne gedachten vooruitliep of raadde, en mij vervolgde met gesprekken over letterkunde of kritiek. Ik heb gezelschap genoeg aan de Muze die ik mij-zelven schep; maar die ik kan doen verdwijnen als ik 't verkies, en wil er geene tot vrouw hebben, die in Jamben spreekt van haar toilet, en in trippelvoeten van hare smarten over mijne afgetrokkenheid. - Intusschen kan ik maar niet gissen, wat mijn vrouwtje wel denkt van de vele uren, die ik in mijne werkkamer doorbreng, waar zij nog geen voet in gezet heeft. Ik zou dat gaarne eens weten!....Welke zijn hare gedachten, indien er geboren worden, achter het blanke voorhoofd, overschaduwd met eene weelde van goudkleurig haar, dat als een Niagara van lokken langs hare schouderen neêrgolft. Somwijlen zie ik haar vorschend aan, en tracht door te dringen tot de diepste diepte van hare zachte blaauwe oogen, die mij onpeilbaar schijnen als de diepte der zee. Ik lees er niets in. Haar geheele uiterlijk is kalm en lijdzaam. Ik heb haar nog nimmer eene bijzondere gedachte, een wensch, een vermoeden, eene hoop, eene versmading of dergelijke hooren uiten. In één woord, mijne tante heeft volkomen gelijk gehad: zij is eene goede huishoudster. Onze soepen zijn uitmuntend, en de thee die zij schenkt is heerlijk. Hare moeder heeft 't haar gezegd, dat ik zonderling en origineel ben. Zij houdt 't er blijkbaar voor, dat zulk een origineel een man is, die zich dikwijls opsluit; die afgetrokken is in het
gezelschap van gasten; die weinig zorg aan zijn toilet besteedt; die zijne vrouw geene komplimenten maakt; en door een wellevenden maar koelen omgang de tooneelen van aandoenlijke zaligheid logenstraft, welke de jonge dames op de kostscholen elkander voorspiegelen. Zij denkt zeker, dat ik in mijn letterkundig laboratorium, onmogelijke proeven doe, om uit koper goud, of uit de peren van oude glazen kronen juweelen te maken, en er alles doe, wat dwaas is. Maar ik wil wel, dat mijn lieve huishoudstertje zoo denke, als zij maar stil is, en mij met vrede en in rust late voortgaan. Bovendien moet ik ook zeggen, dat ik hare moeder, en mijn oom vóór 't huwelijk omtrent mijne wijze van leven en doen heb ingelicht, en dat mijne wederhelft er in heeft berust, en dus het regt ook niet heeft om zich daarover te beklagen. - Zij heeft een middelmatig verstand, niet veel oordeel, en de uitslag der pogingen die ik heb aangewend, om het vermogen van hare denkbeelden te leeren kennen is niet gelukkig geweest. Ik ben er zeker van: als zij ten laatste eens hoort, dat ik een schrijver van eenigen naam ben, zal zij er niet aan denken om naar mijne werken te vragen; veel minder nog verlangen om die te lezen; maar eenvoudig gelooven, dat ik de schrijver ben van de Handleiding om kanarievogels op te voeden, of van Aaltje de zuinige keukenmeid.
Gij vraagt misschien: of mijne vrouw eene schoonheid is? Ik weet 't waarlijk zelf niet regt, en zou 't eenen schilder moeten vragen. Haar portret dat voor mij hangt, is 't portret

{==86==} {>>pagina-aanduiding<<}
van eene schoonheid van den eersten rang; maar in het leven!...Met een vuriger ziel, een levendiger geest; met meer hartstogtelijkheid, zou zij misschien betooverend zijn; maar zij is nu als eene keurig bewerkte albasten vaas, waarin het licht ontbreekt. Blank is mijn wijfje als het witste, waar men in poëzij eene schoone bij vergelijken kan: de lelie, de melk, het marmer, de sneeuw. De Pavetta indica, waar Doctor rumphius in zijne Hortus Malabaricus van spreekt, is niet fraaijer met doorschijnend hemelsblaauw geaderd dan haar teeder vel; maar 't geheel is koud als een winter in Siberië. - Te zeggen wat haar inwendig bezig houdt, wie zou 't vermogen: 't zullen misschien bespiegelingen zijn tot uitvinding van eene nieuwe wijze om komkommers in te leggen, of van een nieuw recept voor eene faizanten-pastij. Gij begrijpt dat ik geen lust heb mijn tijd te verbeuzelen aan 't zoeken van een wondermiddel, om de gedachten en gevoelens in zulk een onverschillig hoofd en koud hart te ontraadselen. Wat er in beiden verborgen is, zal wel niet veel anders wezen, dan 't geen op ons dagelijksch notaboekje staat aangeduid; als mijne wederhelft, na 't opgeteld en afgesloten te hebben, mij de gewone vijftig gulden komt vragen voor de kleine huishoudelijke uitgaven der week.
Hoe 't ook zij, mijne jeugdige gade is eene ware dochter van Harpocrates wat de stilte betreft. En dat is heerlijk. Ik zou mij nooit met eene geleerde vrouw hebben kunnen verdragen; nooit met eene vraag-al, bas-bleu, déclamatrice, dweepster met poëzij, en altijd zwevende in droomerijen vol rozenverwen, nardusgeur en vlindervlerken. Mijne gade is schoon genoeg om mij alom te vergezellen, zonder kwaad te doen aan mijne réputatie, dat ik eenigen smaak heb. - Te huis zien wij elkander niet, dan aan tafel. In 't kort, zij is gelukkig binnen de grenzen waarin het plantenleven voortkruipt, en dat is mij voldoende.
In weerwil echter van hare onbeduidendheid, hare rozenlippen zonder glimlach, hare blikken zonder vuur, en het onbezielde albast van hare gedaante, moet gij niet gelooven, dat ik haar niet inwendig bemin. Integendeel gevoel ik zeer wel, dat de rust van mijn leven zou zijn verwoest, als ik ooit reden mogt hebben te twijfelen aan de onverdeeldheid van bare genegenheid.
Wij wonen op het landgoed Rust-oord van mijn oom, in volstrekte afzondering van de wereld. Mijne vrouw - dit vergat ik nog te zeggen - zit van des morgens tot des avonds voor de piano, en ik, gedwongen dat aan te hooren, ben op het punt de Anna Bolèna, daar ik den vorigen winter meê dweepte, naar St. felten te wenschen. - Overigens belet 't mij niet veel te werken. Tegen den winter denk ik een paar nieuwe boekdeelen in het licht te zenden.
Als gij mij schrijft, zet dan vooral toch niet op 't adres het gewone ‘Zeer geleerde Heer’ en ‘letterkundige’ waarmede men ons opschikt. - Schrijf eenvoudig: aan den Heer maurits w....De brief zal even goed te regt komen.
Adio-vale!

{==87==} {>>pagina-aanduiding<<}

Die brief verwonderde mij zeer. W....was een geniaal jong mensch, die aan de Hoogeschool de ‘vendrig’ was geweest bij alle studentengrappen, maar toch zijn tijd niet verloren had, en, de letterkundige loopbaan ingetreden, al dadelijk eene mate van gunstige bekendheid had verkregen, die hem eene schitterende toekomst beloofde. Ik begreep niet hoe 't mogelijk ware dat hij zich had laten uithuwelijken, en dat zijne verstandige familie hem had uitgehuwelijkt aan eene vrouw zonder vernuft, zonder verstand, en van welke niet anders gezegd kon worden, dan dat zij eene goede huishoudster was. Vooruitzigt op groote rijkdommen alleen, kon mij zulk een geval mogelijk doen schijnen; maar 't geen mij als dwaas en zelfs min of meer onzedelijk in de verbindtenis voorkwam, werd zelfs niet geheel opgelost, door die vermoede geldspeculatie; want w....was zelf bemiddeld, en had eene toekomst voor zich, die hem van zelf in staat stelde bij ruime inkomsten, eer en aanzien te verwerven. Op vijf-en-twintig-jarigen leeftijd zulk een huwelijk aan te gaan, was, dacht mij, eene onberadenheid die de aangenaamsten zijner uitzigten moest doen vervallen. - Ik wist wel, dat er oogenblikken zijn, waarin de zucht naar een huiselijk leven, de behoefte aan een eigen gezin zich onweerstaanbaar doet gevoelen, en dat de eerste dragelijke vrouw die men in zulke oogenblikken ontmoet, dikwerf voor de echtgenoote ons door den Hemel bestemd wordt aangezien; maar de stand dien w....in de wereld bekleedde, zijne fortuin en zijne werkzaamheid beveiligden hem tegen zulk eene krisis, die meestal veroorzaakt wordt door gebrek aan werk, door gemis van verstrooijing, door ledigheid en verveling, zoo niet door stoffelijke moeijelijkheden van bestaan.
Na eenige dagen beantwoordde ik den zonderlingen brief. Zonder over zijn huwelijk, of 't huwelijk in het algemeen uit te weiden, gaf ik hem mijne hoop en verwachting te kennen, dat de soort van afzondering in welke hij zich begeven had, ons eenige vruchten méér zou opleveren van wetenschap en vernuft, en eindigde met eenige algemeene, maar voor zijne jeugdige gade vereerende gezegden; daar ik, bij toeval of uit instinkt, aangaande Mw. w....betere gedachten koesterde, dan de brief op zich-zelve geschikt was op te wekken.
Ik weet niet of ik de eenige ben die zulk een indruk gevoel; maar een brief heeft voor mij, gelijk iedere menschelijke gedaante, een eigen gelaat, dat mij voorkomt de gelijkende afbeelding te zijn van den man, die hem geschreven heeft. Toen ik dien van w....gelezen had, was 't mij alsof ik hem voor mij zag staan met een vervallen, verbleekt, door ik weet niet welke kwaal of ziekte misvormd gezigt, in plaats van het frisch en levenslustig voorkomen dat hem doorgaans bij de eerste ontmoeting alle harten deed winnen, en ik wel eens in stilte hem benijd had. Eerst dacht ik, dat w....den draak met mij stak, en evenmin gehuwd was als de Paus, en mij dien langen brief had gezonden eenvoudig om een lang antwoord uit te lokken, en, zoo doende, mij in mijn goed geloof te doen medewerken aan een Roman tegen het huwelijk. -
{==88==} {>>pagina-aanduiding<<}
Maar ik moest wel in goeden ernst aan de zaak gelooven, toen zij ook van andere kanten bevestigd werd. Doch ook de correspondentie-zelve werd voortgezet. Ik kreeg brief op brief, en eindelijk onverwacht het berigt, dat hij voornemens was met zijne gade en hare moeder eenige dagen bij mij te komen doorbrengen. De eene verbazing verdrong bij mij de andere.
Ik ontving het drietal met al de hartelijkheid van een beproefden vriend. Zijn voorkomen was geheel anders dan ik 't naar den staat zijner gedachten, uitgedrukt in zijne zonderlinge brieven, verwachtte. Hij was nog altijd dezelfde, gezond, blozend, opgeruimd en vol geest. Zijne gade was een schoon bleekachtig, zacht en kalm wezen, geheel zoo als ik mij haar had voorgesteld, ten deele ook naar de brieven van w....De jonge vrouw was vermoeid van den togt en bleef te huis. Ik geleidde mijn vriend naar den schouwburg, en was verheugd hem alleen te spreken, in de hoop van te zullen hooren, dat de overeenstemming der beide echtelingen zoo volmaakt mogt zijn geworden, als ik 't hun toewenschte.
W....sprak mij minder over zijne vrouw, dan ik gehoopt had, maar deelde mij mede dat hij, sinds een paar maanden, met eene Dame te A........eene drokke briefwisseling voerde. Die briefwisseling scheen zijne verbeelding ten uiterste te hebben opgewonden. Hetgeen hij mij mededeelde kwam op het volgende neder.
Hij had een brief ontvangen, geschreven door eene vrouw, in een hoogst beschaafden, zoo sierlijken als kieschen stijl, zonder naamteekening, maar met aanduiding van een adres voor het antwoord; waarom de schrijfster hem, als eene bijzondere gunst verzocht. Daar werd hem opheldering in gevraagd aangaande een nog al diepzinnig en gevoelig punt in een zijner laatste romans, dat de Schrijfster een weinig duister of niet genoeg uitgewerkt had gevonden. Zij beschuldigde hem ook van onbillijkheid jegens de vrouw, en beklaagde zich over het ongunstig oordeel, dat hij in het algemeen scheen te vellen over eene sekse, die zwak en zouder verdediging is. Evenwel eindigde zij, onder geestige teregtwijzingen, met eene groote mate van sympathie te openbaren voor zijn talent als Dichter, en voor zijne diepzinnigheid als denker.
W....had dadelijk geantwoord, als Schrijver, en als man naar de wereld: - dat wil zeggen, met geest, en met hoffelijkheid; maar op zijne beurt had ook hij eenige vragen gedaan; daar hij gaarne wilde weten, of de onbekende schoon ware. - Zij had hem daarop gemeld, nog jong te zijn, en te zedig om de echo te wezen van de dagelijksche komplimenten, die strekken moeten om te bewijzen dat men schoon is. Na het wisselen echter van nog eenige brieven volgde er eene meer duidelijke bekentenis, door den romanesken w....met geestdrift afgevraagd. Aan het slot van een schrijven sprak de onbekende met vrijmoedigheid van de overeenstemming hunner smaken, gedaehten, en karakters; maar zij voegde er nevens gehuwd te zijn, en vroeg hem of hij óók gehuwd ware. Dit beantwoordde hij, natuurlijk, met: ja. Daarop werden er van

{==89==} {>>pagina-aanduiding<<}
beide zijden steeds nieuwe vragen en antwoorden gewisseld, over den echtgenoot der eene, en de gade des anderen. - W....kwam zoo ver, dat hij in een zeer hartstogtelijken brief bekende geene liefde voor zijne vrouw te koesteren, omdat zij niet in staat was hem te begrijpen, en eindigde met den uitroep: Ach! waart gij het geweest, aan wie ik mijn lot en mijn leven verbond. Maar hij vroeg te vergeefs naar de gevoelens der onbekende omtrent haren gemaal: ál zijn onderzoek deswege werd met stilzwijgen voorbijgegaan. Levendig geprikkeld door het vreemde van zulk eene schriftelijke betrekking verloor zich w....met zijne vurige verbeelding in een doolhof van gissingen; want naar de brieven te oordeelen was de Schrijfster eene autrice van den eersten rang, en toch kende hij geen enkel werk uit vrouwelijke pen verdienstelijk genoeg om aan haar te worden toegeschreven. Hij beminde deze onbekende vrouw niet; maar hij bewonderde haar, en had de hoogste achting voor het oorspronkelijke van hare denkbeelden.
Het aardigste was, dat mijn opgetogen vriend naar A........was gekomen, om de oplossing van het raadsel te verhaasten. Hij meende zeker te zijn van het voorwerp van zijne bewondering te zullen uitvinden, door de salons, de wandelplaatsen, de schouwburgen, en de Concerten te bezoeken, en overal elders te gaan, waar gezelschappen van deftigen stand bijeenkomen. Ik getrooste mij hem alom te vergezellen; maar alle nasporingen bleven ijdel. W....verzekerde mij, dat zij blaauwe oogen, blond haar, eene blozende kleur, en kleine handen en voeten moest hebben, en dat hare geliefkoosde kleuren rood en zwart moesten zijn. Wij zagen dagelijks een aantal dames, die in alle opzigten aan dit bekoorlijk signalement voldeden; doch de nieuwsgierigheid van mijn onvermoeiden vriend bleef niet te min dag aan dag onvoldaan.
- Maar uwe vrouw! - zeide ik meermalen - zult gij haar altijd te huis laten? Doet zij u nooit eenig verwijt over hare verlatenheid?
- Nooit. - sprak hij - Mijne vrouw vermaakt zich uitmuntend. Uw huis is aangenaam gelegen, en zij speelt piano, of breidt koralen beurzen, of schrijft naar Rust-oord, hoe de stad haar bevalt, en wat er zoo dagelijks voorbij de vensters gaat.
- En hebt gij nog nooit gelezen wat en hoe uwe vrouw schrijft? Misschien zou ook háár stijl u wel kunnen behagen.
- Dat is nog niet te pas gekomen. Wij zijn nog niet van elkander af geweest, en hebben dus nooit briefwisseling gehouden. Maar ik verlang ook niet te onderzoeken, of mijne wederhelft de woordvoeging verstaat, en ben volstrekt niet nieuwsgierig naar de indrukken van uwe huishouding op haren huishondelijken geest.
Hoe vele wandelingen w....ook maakte; onder hoe vele rose en zwarte hoeden hij eenen blik wierp; hoe vele gelaatstrekken hij met behulp van zijn lorgnet en tooneelkijker zocht te ontleeden, hij ontdekte niets. Maar in plaats van hem te ontmoedigen, vunrde de teleurstelling hem meer en meer aan, en ik vroeg mij-zelven af, wat zijne gade wel van hem moest den-
{==90==} {>>pagina-aanduiding<<}
ken; terwijl ik, niet zonder eenige verontwaardiging, over de verlatenheid nadacht, in welke zij zich dagelijks bevond. Immers op die wijze moest het verblijf te A........haar spoedig verveeld en met berouw vervuld hebben, dat zij het aangename Rust-oord verlaten had. Of het moest inderdaad waarheid zijn, dat zij geene ziel had om iets te begeeren, of te bejammeren. Intusschen bleef zij dezelfde, en ging rustig voort met niets te zijn, en bewees zelfs haren zonderlingen man de eere niet, van ook maar zijdelings in zijne gangen en rusteloosheid eenige belangstelling te toonen. Mw. w....werd mij nog grooter raadsel, dan haar man-zelf.
W....deed de brieven aan zijn adres van het landgoed overzenden; want de briefwisseling met de onbekende duurde nog immer voort. Hij had haar eenen strik gespannen, door zijn reisje naar de stad voor haar geheim te houden, en alles aangewend om iets te vernemen aangaande haar toilet, en de plaatsen die zij bij voorkeur bezocht, en haar gezelschap, en hare gewoonten. Daar ontving hij nu een brief, waarin de anders zoo geheimzinnige schrijfster eenige kenteekenen opgaf, die zij wel wist, dat hem toch niet konden baten. Hij-zelf begreep dat; doch deze nieuwe teleurstelling voerde wel niet zijne bewondering, maar zijne ongeduldige nieuwsgierigheid ten top; terwijl Mw. w....mij nog rustiger, nog koeler, nog stiller voorkwam dan ooit, zoodat ik-zelf haar begon te houden voor eene puikroos zonder doornen, die 't oog verrukte door hare schoonheid; maar aan welke de Natuur de geuren onthouden had, die hare zusteren zoo lieflijk en overvloedig rondom zich verspreiden.

II.

Eindelijk had mijn zonderlinge vriend een gelukkigen inval gehad, die in de gevolgen hem werkelijk deed vernemen, wie de geheimzinnige, geleerde en poëtische briefschrijfster was.
Hij had haar verzocht om een lokje haar; evenwel die bede slechts uitgedrukt in een couplet, opdat het gevoel 't welk haar ingaf niet iets anders mogte kunnen schijnen, dan zuivere kunstenaars-sympathie.

Ik weet niet waarom, maar w....hield hardnekkig vol, te veronderstellen dat de haren van zijne onbekende blond waren; en hij ontving inderdaad eenen brief met een zeer blonde lok. - De Dame, die waarschijnlijk in poëzij niet ten achteren wilde blijven, had er insgelijks een couplet bijgevoegd, en vroeg op hare beurt aan w....om in den volgenden brief haar wederkeerig een lokje van zijn haar te zenden.
Nu dacht w...., en niet zonder reden, dat hij eindelijk een middel bezat, om zijne onbekende uit te vinden, die hem geheel betooverd had door haar couplet.
Bij den vermaardsten juwelier der hoofdstad kocht hij een grooten ring, om daarin een gedeelte van het haar der onbekende te dragen, maar ook eene prachtige speld, groot als een ei. en omzet met turkoisen en diamanten. Het midden des

{==91==} {>>pagina-aanduiding<<}
kleinoods was een langwerpig medailjon met eene prachtige veer van haar, aan zijne slapen, de zetels van zijne oneindige volharding ontroofd. Bij die kostbare speld voegde hij een brief voor de Dame, haar smeekende om iets te verzinnen, ten einde die dagelijks ter zijner gedachtenis te kunnen dragen. - Noem eene nicht, eene vriendin van de kostschool, die u dit souvenir toezend; maar, in 's Hemels naam! draag haar op uwe borst, zoo als gij mij beloofd hebt in uwe goddelijke verzen.
- Nu moeten wij eenige dagen wachten, - sprak w.... - Wij moeten geduld hebben tot mijn geschenk de reis naar de hoofdstad kan hebben gedaan. Daarna hebben wij in de salons, in de schouwburgen, op de concerten, op de wandelingen slechts naar de borst van elke blonde, schoone te zien: - mijn diamanten speld zal het onfeilbare teeken zijn, om de uitmuntende Schrijfster, begaafde Dichteres, en beminnelijke vrouw te herkennen!....
- Maar zijt gij zeker, dat de Dame uw kleinood dragen zal? - vroeg ik eenigzins twijfelachtig.
- Of zij het dragen zal! - riep hij uit. - Wat zou haar dit beletten? - Ik heb het kostbaarste gekozen, om zeker te zijn, dat het niet verborgen zou blijven in eene lade met ringen en paarlen. Gij kent de vrouwen nog niet. Ook mijne onbekende zal ijdelheid genoeg bezitten om er mede te pronken. De speld is fraai genoeg, zelfs voor eene prinses. En zoude het haar dan zoo moeijelijk zijn, eene bloedverwante of vriendin te noemen als de zendster van dit geschenk? Neen, gij kent de vrouwen nog niet; gij zijt nog een scholier in de liefde!....
- Wij zullen zien! Alles wel berekend, moeten wij vijf dagen wachten, eer wij kunnen hoopen, de speld hier op eene vrouwelijke borst te zien schitteren. - Hoe zou ik lagchen, als uwe onbekende eens de leelijkheid in persoon ware; dat ik meer en meer vermoed!
W....hoorde niet meer; hij zeide, dat zijn leven stil stond, gedurende die vijf vervelende dagen. Intusschen dwaalde hij onafgebroken door de stad.
De avond van den zesden dag was die van het wekelijksch concert in de aanzienlijkste buiten-societeit. Ik geleidde w....met zijne gade en hare moeder er henen. Deze laatste gebruikte de voorzorg, eene cachemiren sjaal voor zich en eene tweede voor Mw. w....mede te nemen. De schoone, maar frissche herfstavonden maakten die voorzorg noodig. Daar het weer ongemeen fraai was, verkozen de Dames te voet te gaan.
W....ging eenige passen voor ons uit, gedachteloos met zijn rotting spelende, en de planten en struiken op zijn weg er mede afslaande. Ik bood der oude Dame mijnen arm; aan hare zijde ging de jeugdige vrouw: de goede huishoudster.
De weg was vol wandelaars en rijtuigen. Nu en dan gingen ons familiën voorbij, die zich, met meer spoed dan wij, naar het concert begaven. W....keerde telkens op zijne schreden terug, en wierp een onderzoekenden blik op elke

{==92==} {>>pagina-aanduiding<<}
voorbijgaande of rijdende familie; maar wij kwamen in de societeit aan, zonder dat hij 't gezochte had kunnen ontdekken. Daar was het concert, en vervolgens ook de avond verrukkelijk. De lucht was frisch, en de bloemrijke tuin vol liefelijke geuren. De ondergaande zon scheen prachtig op het reeds geel wordend loof. De toiletten der Dames wedijverden in frischheid en smaak met de ontloken dahlias; - wij bevonden ons in eene atmospheer van gevoel en harmonie.
Maar eindelijk werd het tijd om weder te scheiden. Het orkest voerde eene finale uit, als de zwanenzang van dezen heerlijken avond. - Daarna rees alles op, de lakeijen riepen de rijtuigen op, het gezelschap werd kleiner en kleiner, en eindelijk stond ik met mijne Dames bijkans alleen.
W...., dien wij den ganschen avond niet hadden gezien, naderde ons op dat oogenblik. Zijn gelaat droeg alle teekenen van teleurstelling en ongeduld. Hij voegde mij eenige onverstaanbare woorden toe, en sprak toen met gemaakte opgeruimdheid tot zijne moeder en gade, die beiden afgetrokken schenen te zijn. Mw. w....had reeds gedurende het geheele concert sprakeloos gezeten; hoe veel moeite ik ook had aangewend om van tijd tot tijd een gesprek aan te knoopen.
- Arme w....! - had ik eindelijk gedacht, - hij is inderdaad met deze goede huishoudster diep te beklagen.
Nu kwam de knecht naar ons toe, en hing eene der sjaals over de schouders van Mw. w...., die haar zorgvuldig over elkander sloeg en er eene buitengewoon groote speld aan stak.
W....was nog altijd bezig met elke Dame, tot de laatste toe, met de blikken op te nemen, en had dus geene oogen voor hetgeen naast hem gebeurde.
Nu legde de moeder van Mw. w....vertrouwelijk haren arm op den zijnen, en vroeg hem, minzaam lagchende:
- Kent gij nu nog de Dame niet, die gij sedert zoo vele dagen gezocht hebt, mijn zoon? -
- Wordt het niet tijd, dat ik vergoeding erlange voor uwe koelheid, mijn dierbare august? - voegde Mw. w....er, tot mijne verbazing, glimlagehend bij.
- En welke boete zult gij nu doen, voor de miskenning van eene talentvolle gade, die door haren Heer gemaal nog niet is opgemerkt in de tien volle maanden van haren echt? - vervolgde de moeder lagchende.
Bij deze vragen vestigde de jonge vrouw hare schoone oogen op die van haren verwonderden, sprakeloozen echtgenoot; haar geheele gelaat was bezield, en hare beminlijke trekken waren vol uitdrukking: - het licht in de albasten vaas was ontstoken!
- W....beschouwde haar met aandoening en verwondering, en - toen hij haar beschouwde - hemel! - daar zag hij op háre borst die gezochte speld met turkoizen en diamanten: - de onbekende uitmuntende Schrijfster, en begaafde Dichteres, was niemand anders dan de goede huishoudster, zijne eigen beminlijke en beminde gade.
Van dat oogenblik af was het geluk der echtelingen, tot mijne vreugde, volmaakt.







{==93==} {>>pagina-aanduiding<<}

Mengelwerk.

Romeo en Julia. (*)

Eene verhandeling

door Mr. Jac. van Gigch.

Meermalen heb ik mij de vraag voorgesteld, wat het toch wel was, dat eene overgroote menigte van menschen naar den schouwburg trok, hen daar in gespannen aandacht verzameld hield, en niet zelden aan het oog van den fijngevoeligen een traan van aandoening en medelijden met den held of de heldin van het stuk ontlokte. Er zijn toch inderdaad oogenblikken, dat wij de werkelijkheid vergetende, ons medegesleept gevoelen door hetgeen de kunst ons voor oogen brengt en waarheid meenen te zien in de voorstelling, die - wil zij goed zijn - een getrouwe afspiegeling - doch altijd slechts een beeld der waarheid - zijn moet. En geen andere reden heb ik voor dat verschijnsel kunnen vinden, dan de sympathie van den eenen mensch voor den anderen. Op het tooneel ontwikkelt zich het zieleleven des menschen in de naauwkeurigste navolging: op het tooneel slaan wij een diepen blik in het menschelijk hart, welks gestadige veranderingen en bewegingen wij aanschouwen. Derhalve zijn het schouwspel van het menschelijke leven en de navolging van onze gevoelens en karakters, de hoofdoorzaak en de voornaamste bron van het genoegen, dat wij bij het zien van een goed drama ondervinden.

{==94==} {>>pagina-aanduiding<<}

Wanneer wij het nieuwere - het romantische drama - van naderbij bezien, dan bespeuren wij al spoedig, dat de zamenstellende elementen geheel andere zijn, dan die welke zich in het klassieke drama vertoonen. Bij de Grieksche treurspeldichters treedt de liefde geheel op den achtergrond, terwijl zij het voornaamste bestanddeel van óns drama uitmaakt. Aeschylus kende zelfs de liefde niet als een onderwerp zijner scheppingen, en in een der blijspelen van aristophanes beroemt die vorst der oude treurspeldichters er zich op: nooit de liefde eener vrouw te hebben bezongen. (*) Liefde was in de schatting der Ouden een gevoel, het drama en de dichtkunst onwaardig. Zij kennen haar dan ook niet als hartstogt: bij hen is zij een spel van het blinde noodlot, en wanneer wij in de Antigone van sophocles naar de zangen luisteren van het choor, zullen wij alras ontwaren, hoe daar de magt der liefde, als een noodlottige kracht, met een zekeren angst, wordt voorgesteld: ‘Liefde, onverwinnelijke liefde, gij overheert de magtigen en rust op de donzen wangen der jeugdige maagd; gij heerscht op de zeeën en in de hutten der herders: niemand, noch van de onsterfelijke goden, noch van de brooze menschen, ontkomt uwe schichten. Den waanzin ten prooi is hij, dien gij beheerscht. Gij zaait tweedragt in het huisgezin: alles buigt voor de aanlokselen eener jeugdige maagd....Venus, de onoverwinnelijke godin, drijft een wreed spel met ons.’
Vergunt mij, deze enkele opmerking op den voorgrond te stellen, zonder in een onderzoek te treden, dat ter dezer plaatse onmogelijk zoude zijn, naar de redenen van het verschil in aanleg en in onderwerp van het oude en nieuwe drama. Die enkele aanmerking diende slechts om de keuze te regtvaardigen van het onderwerp, waarvoor ik in dit uur uwe vereerende aandacht wenschte in te roepen. Ik wilde u in groote trekken een drama schetsen, dat in de laatste tijden voor de volmaakte voorstelling der menschelijke liefde gehouden is, en als zoodanig als vertegenwoordiger van het nieuwe drama kan worden aangemerkt: een drama, te merkwaardiger, omdat het dagteekent van den tijd, toen het Romantisch treurspel in Europa begon op te komen, ik bedoel de Romeo en Julia van shakespeare.

{==95==} {>>pagina-aanduiding<<}

Het is moeijelijk in de stukken van shakespeare schoonheden in den vorm aan te wijzen: wie ze versplintert, vernietigt ze tevens: en wie niet van zelf, als onbewust, van die bekoorlijkheden getroffen wordt, bij dezen zal eene breedvoerige opheldering weinig of niets baten. Overal is die dichter zoo vreemd: over zijne créatiën ligt iets buitengewoons, iets eigenaardigs en vooral is in dit stuk iets zoo geheel bijzonders, dat het verstand als onwillekeurig zich opgewekt voelt om de toestanden te analyséren en zich rekenschap te geven van alles, al verdwijnt daardoor ook de dichterlijke betoovering, die over dit treurspel voornamelijk schijnt te zijn heengegleden. Shakespeare, op de grenzen van het romantische tijdperk, in de middeleeuwen voorbereid, maar niet ontwikkeld, had een gansch nieuwe opvatting en geheel hem eigenaardige rigting. Hij versmaadde wel niet geheel de modellen der oudheid: maar deze leverden hem in den regel slechts de stoffaadje (als ik mij zoo mag uitdrukken) zijner stukken. Vorm en hoofdinhoud waren nieuw bij hem: frisch en jeugdig traden zijne créatiën uit zijn scheppend hoofd te voorschijn, nieuw als de denkbeelden van een herschapen wereld, die eenmaal trotsch op hem zou zijn. Bij hem stroomde een onophoudelijke bron van gedachten, en in dien geweldigen stroom werd alles medegesleept, zelfs het zwakkere en onbeproefde, dat geen tegenstand bood. Hij teekende hartstogten - maar zij waren dikwijls slechts aan zijn persoon verbonden, zij waren juist voor den toestand, waarin zijn persoon was geplaatst. Zijne helden leefden niet in de geheele wereld: zijne beelden gaven dikwijls niet den regel, maar de uitzondering terug. Hoe vaak heeft men zich niet gepijnigd om shakespeares model te vinden! Men begreep niet, dat de dichter een ideaal had gevonden in zijn grootsche verbeelding, en dat voor hem eene andere stem had
gefluisterd, die voor de ingewijden alleen hoorbaar is. Men zocht te vergeefs naar het concrete - men wilde zijne personen zien met de oogen, hen aanroeren met de handen. Maar voor wien de stem des harten en de kracht der verbeelding zweeg, voor hem was shakespeare gesloten en wel voor altijd. Vandaar dat hij zoo dikwijls miskend werd, omdat men hem niet begreep: want shakespeare is de dichter voor den denker, zoo als molière die voor het volk

{==96==} {>>pagina-aanduiding<<}
is. Welligt zal in den loop mijner rede deze opmerking bewaarheid worden.
Wanneer wij, terugkeerende tot onze stoffe, het onderwerp van Romeo en Julia beschouwen, dan zullen wij zien, dat shakespeare de eerste was, die het inkleedde in den dramatischen vorm, maar dat hij een reeds lang te voren bestaande vertelling, naar zijn genie en zijne inspiratie veranderd en gewijzigd, heeft gebruikt.
De vinding van het onderwerp van Romeo en Julia wordt in het algemeen toegeschreven aan luigi di porto, die in 1535 eene novelle dichtte: la Giulietta genaamd. Dr porto schijnt echter reeds een verhaal van massuccio, dat van 1470 dagteekent, bij zijn novelle tot grondslag te hebben gelegd. Hetzelfde onderwerp werd in eenen anderen vorm behandeld door bandello, aan wien de Engelsche dichter arthur brooke de stof ontleende voor eene dichterlijke vertelling: Romeus and Juliet getiteld, welke in 1562 voor het eerst verscheen en in 1587 herdrukt werd. Het was eene navolging van de Italiaansche novellen in berijmde Alexandrijnen, opgesmukt en overladen, en overvloeijende van redekunstige figuren, tegenstellingen, als anderzins. Maar brooke heeft tevens - naar het oordeel van een der nieuwste schrijvers over shakespeare - die stoffe van de oppervlakkige redeneerkunst der zuidelijke volken, overgebragt tot de diepte van het gevoel van het noorden, en haar het karakter der Italiaansche bevalligheid ontrukkende, in het Germaansche gemoed vol van de woelingen der hartstogten overgestort.
Ziedaar dan de onmiddellijke bron, waaraan shakespeare zijn treurspel schijnt ontleend te hebben. De geschiedenis is het verhaal van de twee uiterste, de twee verst verwijderde hartstogten - haat en liefde, en te midden van al de woelingen, van al de verschrikkingen, die uit het kooken dier vreeselijke en tegen elkander inwerkende neigingen en begeerten en driften ontstaan, treedt een bejaarde priester op, wien ouderdom, ingetogenheid en rijpe ondervinding voor de jeugdige opwellingen en opbruischingen des gemoeds onvatbaar maken. Hij is het juiste midden, en even als het choor in de treurspelen der Grieken de geleidende gedachte aangeeft, die zich door het stuk heen beweegt, zoo ook toont u broeder

{==97==} {>>pagina-aanduiding<<}
lorenzo de zuivere denkbeelden des dichters, die hem bij het scheppen van dit meesterstuk bezielden.
Het onderwerp nu van het treurspel is op verschillende wijzen, in verschillende vormen voorgesteld en verhaald. Wie kent niet de vijandschap dier beide Veronesche familiën, montecchi en capuletti, een vijandschap, onverzoenbaar, onuitwischbaar, die zich voortplantte, niet alleen op de afstammelingen dier beide stamhuizen, maar zelfs op hunne dienaren en onderhoorigen; die dagelijks bloed deed stroomen in de straten van Verona, wanneer men elkander ontmoette, en die door de strengste bevelen en de afdoendste maatregelen niet kon beteugeld worden. Romeo is de zoon van montecchi: een jong, gevoelvol edelman, met de edelste beginselen doordrongen en van de reinste gevoelens bezield. Romeo is ongelukkig en somber; want hij bemint eene jonge Veronesche schoone, maar zonder hoop, zonder weder bemind te worden. Vandaar dat hij de eenzaamheid zoekt, zijne vrienden ontvlugt, zich zelfs van zijne ouders verwijderd houdt. Om deze te bevredigen neemt benvolio, zijn neef en vriend op zich, hem te onderhouden over de oorzaak zijner smart. Weldra ontdekt hij, dat de koelheid van rosalinde jegens romeo de reden van diens zwaarmoedigheid is. ‘Arme romeo!’ - zoo zegt hij - ‘vergelijk eens de schoone, die gij aanbidt om hare schoonheid met anderen en gij zult zien, hoe er zijn, die verreweg boven haar in bevalligheid en bekoorlijkheid uitmunten.’ - En tot het bewerkstelligen van die vergelijking zal weldra de gelegenheid geboren worden. Hun gemeenschappelijke vijand capuletti zal een gemaskerd bal geven, en door hunne maskers beveiligd en onkenbaar zullen zij, romeo en zijn neef, zich te midden der genoodigden begeven. ‘Bij dat feest der capuletti's’ - zegt
benvolio - ‘treft gij de schoone rosalinde aan, die gij zoo bemint, met al de bewonderde schoonheden van Verona: ga er heen en vergelijk met onbevooroordeeld oog haar gelaat met een, dat ik u toonen zal, en zij die gij thans een zwaan waant zal een raaf worden.’
Aan dit zonderlinge plan wordt gevolg gegeven. Romeo begeeft zich naar het feest der capuletti's. Van dat oogenblik ontwikkelt zich de intrigue van het drama: hier is het begin van opregte, hemelsche liefde en van folterend zielelijden.

{==98==} {>>pagina-aanduiding<<}

Eene vijftienjarige maagd vertoont zich in de zaal en is eenige schreden van hem verwijderd. Reeds bij haar aanblik is hij in gepeins verzonken. ‘Een schoonheid te volmaakt voor de aarde’ - roept hij in geestdrift uit - ‘een sneeuwwitte duive te midden eener ravenvlugt. Nog nimmer vóór dezen avond zag ik zulk eene schoonheid!’ - Hij wil haar spreken, hare hand drukken, die kussen!....
Hij nadert haar en vat hare hand. In geestige beeldspraak beschrijft hij het geluk daarop een kus te mogen drukken. Bevredigd en aandachtig luistert de maagd en antwoordt met geestige waardigheid. Aan het gevoel van schoonheid in beiden paart zich onmiddellijk de diepe indruk hunner reinheid en onverdorvenheid: een zedelijke indruk die wij bij eene eerste ontmoeting met menschen dikwijls het best en het zekerst ontvangen. Een schoon en zielvol jongeling tegenover eene bekoorlijke maagd, die zijne geestige woorden gretig opvangt, rein van hart, vrij van haat....Is het wonder dat julia hare oude min roept en na haar eenige onverschillige personen te hebben aangewezen, haar vraagt: ‘wie de jongman is, die zich van haar zoo even verwijderd had?’ - En het koele antwoord luidt (want romeo was op het bal herkend): ‘zijn naam is romeo: hij is een montecchi, de eenige zoon van uwen grootsten vijand!’ - Helaas, de dochter der capuletti's beminde met een eerste liefde den zoon des vijands van haar stamhuis: en romeo beminde haar, de dochter van den man, door zijnen vader en al de zijnen gehaat en gevloekt.
Met echt zuidelijke geestdrift dwaalt romeo nog in vervoering in de tuinen van het paleis der capuletti's om. Daar verschijnt plotseling julia op het balkon van haar slaapvertrek en zucht te midden van de nachtelijke stilte, die haar omringt. Zij weet niet dat romeo in hare nabijheid is, haar bespiedt, haar beluistert: ‘O romeo! romeo!’ - fluistert zij - ‘waarom heet gij romeo? Verloochen uw vader en uw naam: of, als gij dat niet wilt, zweer mij dan liefde, en ik zal niet langer eene capuletti zijn. Romeo, verwerp uw naam: en in plaats van dien naam ontvangt gij mij!’ - En romeo antwoordt haar: ‘Ik houd u bij uw woord: noem mij slechts liefde en ik ben herboren: van dit oogenblik af aan ben ik romeo niet meer!’ - Haar geheim is ontdekt. Gelukkige en diep rampzalige gelieven uw hart ontgloeide in edele gevoe-
{==99==} {>>pagina-aanduiding<<}
lens te midden van onbluschbaren haat! Hoe kunt gij hopen eens te zamen gelukkig te zijn?
Een huwelijk in het geheim: broeder lorenzo, een priester, vriend van beiden, zal hen voor leven en dood vereenigen. Zijne enge cel hoort hunne heilige geloften, hunne eeden van onverbreekbare liefde en huwelijkstrouw.
Zoo zijn zij dan voor een oogenblik gelukkig. Ach, weldra zal die heldere zon verduisterd worden, de wolken zich dikker en dikker zamenpakken, totdat eindelijk het bliksemvuur zal nederschieten, dat met zijn schok alles neêrstort en verplettert. Bij eene ontmoeting in de straten van Verona heeft een bloedig treffen plaats tusschen de twee vijandelijke huizen. Romeo's vriend mercutio wordt door den woedenden en onverzoenlijken tebaldo neêrgeveld, die daarna op romeo aanvalt. Tebaldo sneuvelt, door romeo doodelijk getroffen. De vorst zelf snelt toe en velt over romeo - het vreeselijkste vonnis, dat hem treffen konde, een vonnis, dat hem van julia scheidt - het vonnis der verbanning.
Slechts nog één enkelen, spoedig vervlogenen nacht mogen de beide echtgenooten heimelijk het geluk van elkanders bijzijn smaken. Weldra breekt de dag aan, en hoewel julia beweert dat zij slechts de zoete minnezangen van de nachtegaal hoort, zoo is het echter reeds de stem van den leeuwerik, die den ontwakenden dag begroet. ‘Vaarwel, vaarwel, nog één kus en ik ga.’ Met deze woorden ontrukt zich romeo aan de armen zijner gade en julia roept hem na: ‘Zijt gij vertrokken? mijn geliefde, mijn heer, mijn vriend! ik moet van u hooren, iederen dag in het uur: want in een minuut zijn thans voor mij vele dagen: o, zoo rekenende zal ik ver in jaren gevorderd zijn, eer ik mijn romeo terugbekom.’
Nog naauwelijks is romeo vertrokken of julia's moeder betreedt haar vertrek. De jeugdige en schoone paris heeft haar hand gevraagd en binnen weinige dagen moet zij hem huwen: zoo luidt het bevel harer ouders. Te vergeefs verzet zij zich tegen dien wil, die haar aan den afgrond brengt. De oude capuletti is buiten zich-zelven van toorn als hij hare weigering verneemt. Als zij paris niet huwt, verstoot hij haar, al moest zij van gebrek in de straten van Verona omkomen.
Er is nog slechts één hoop: broeder lorenzo, die haar ge-
{==100==} {>>pagina-aanduiding<<}
heim kent, en hare opregte liefde voor romeo. Zij begeeft zich naar zijn cel en eindelijk vreezende voor een zelfmoord, waarmede julia hem bedreigt, vindt hij een middel, dat haar aan het dreigende gevaar ontrukt. ‘Zorg’ - zegt hij - ‘dat gij morgen nacht alleen slaapt, laat niet uwe min met u in uw vertrek te ruste gaan: als gij te bed zijt, neemt gij dit fleschje en drinkt het vocht, daarin bevat: door al uwe aderen zal de koude loopen, die iederen levensgeest zal aantasten: uw pols zal ophouden te slaan: geen warmte, geen ademhaling zal aantoonen, dat gij leeft. - Als de bruidegom u zal wachten, zult gij dood zijn. Daarna (zoo als de gewoonte in ons land is) zult gij in uw pronkgewaad op een onoverdekte baar naar dien ouden grafkelder gedragen worden, waar al de capuletti's begraven liggen. In dien tusschentijd zal ik romeo van al het voorgevallene onderrigten: hij en ik zullen uw ontwaken afwachten en in dienzelfden nacht zal romeo u medevoeren naar Mantua.’....
Ziedaar lorenzo's raad, dien julia zal volvoeren. Julia tegenover den dood, levend in den grafkelder harer vaderen. Als het oogenblik genaakt, waarin zij het bedwelmende vocht zal drinken, siddert zij voor de gevaren en de verschrikkingen, die haar wachten: zij denkt met angst aan die sombere gewelven, die haar zullen ontvangen: aan die plaatsen vol dooden en geesten: hare verbeelding houdt zich bezig met al die verschijningen en gezigten, die haar in dit verblijf van schrik kunnen verontrusten, als zij ontwaakt vóór den tijd, dat romeo haar komt bevrijden; zij beschrijft den waanzin, die zich welligt van haar zal meester maken en hoe zij in hun graf de beenderen harer voorvaderen zou ontwijden! Zonderlinge gedachten bij eene jeugdige vrouw, als julia. Al het diepe en onbekende in het denkbeeld van den dood, al het onbestemde der vreezen, die er zich aan hechten, hetgeen er vreeselijks en welligt wel terugstootends is in zijn karakteristieke trekken, dat alles schijnt een zekere bekoorlijkheid en aantrekkelijkheid gehad te hebben voor den Engelschen treurspeldichter, zoo zelfs, dat julia's liefde voor romeo, de hoop op het wederzien, al de zachte en liefelijke gevoelens in één woord, geheel op den achtergrond worden teruggedrongen. Hoe geheel anders is dat bij luigi di porto, in het verhaal dat in het Zuiden ontstond. Als julia aan broeder

{==101==} {>>pagina-aanduiding<<}
lorenzo vergift vraagt, wanhopend wegens de verbanning van romeo, dan roept de bejaarde priester uit: ‘Ik zal u geen vergift geven, mijn kind: het zou een te groot ongeluk zijn, als een zoo jeugdig en zoo schoon wezen, als gij zijt, zou sterven.’ Ziedaar de karakteristiek van het Zuiden: die eerbied voor het leven en dat gevoel voor de schoonheid, - en dat nog wel bij een grijsaard! Als lorenzo aan julia voorstelt haar een slaapdrank te geven en haar op die wijze te doen overbrengen in de grafkelders van hare familie vraagt hij haar: ‘Zult gij niet bang zijn, als gij digt bij het lijk van uwen neef tebaldo zult geplaatst worden, die daar eerst kortelings begraven is?’ - ‘O’ - antwoordt julia - ‘als ik de hel moest doorgaan om romeo terug te vinden, zou ik niet aarzelen.’ - Ziedaar Italiaansche gelieven, die alleen aan hunne liefde denken, die alleen vreezen elkander niet weder te zullen zien, en volstrekt niet beangst zijn voor spoken, die zich uit hunne graven zullen oprigten. Dat is het groote verschil, dat is de ontzaggelijke invloed, dien het klimaat op de poëzij van shakespeare heeft uitgeoefend.
Vóór dat de brief van broeder lorenzo romeo bereikt heeft, verneemt deze reeds te Mantua den dood zijner julia. Hij wil sterven - sterven bij het lijk zijner geliefde. Hij zal vergift koopen, en het is met een zeker genoegen, met een zekeren wellust, dat hij verwijlt bij dien apotheker die uit armoede doodelijke middelen verkoopt, bij dien winkel, waar alles naar misdaad en tooverij zweemt, en eindelijk bij dat vergift, dat een mensch kan dooden, al had hij ook de kracht van twintig. Sombere gedachten, zoo overeenkomende met de nationale karaktertrekken, in shakespeares créatiën overgedrukt.
Met dat vergift begeeft zich romeo naar Verona, naar den grafkelder der capuletti's, waar het ligchaam van julia bij de lijken harer gestorvene voorvaderen ligt. Bij haar graf vindt hij den jeugdigen paris, die gehoopt had haar echtgenoot te zullen zijn. Paris herkent romeo: wil hem vatten: zij vechten, en paris valt. Het snelwerkend vergift heeft romeo reeds op het vermeende lijk zijner beminde doen nederzijgen, als julia ontwaakt. Zij ziet - romeo zielloos aan hare voeten: zij kust zijne lippen, waaraan nog eenige druppelen van het doodelijke vocht hangen. Zij ziet zijn zwaard - één

{==102==} {>>pagina-aanduiding<<}
snelle gedachte - één oogenblik en julia zinkt doodelijk getroffen naast haren romeo neder.
Het is in dit tooneel wederom opmerkelijk, hoe gaarne des dichters gedachten stilstaan bij den dood, hoe dat denkbeeld hem zelfs schijnt op te wekken en te bezielen. Het is romeo als of hij zich wèl gevoelt, daar in den somberen grafkelder der capuletti's: hij is er hartstogtelijker, verliefder, om zoo te zeggen, niet alleen omdat hij voor de laatste maal de schoonheid van julia aanschouwt, maar omdat die kille hem omringende lijkgesteenten op de verbeeldingskracht werken van dien minnaar, zoo als shakespeares geest hem heeft voortgebragt. Hij spreekt zelfs zonder weerzin van die wormen, die julia's ligchaam zullen verteeren. Zie, toen hij haar verliet bij de eerste morgenschemering, bij de eerste zangen van den leeuwerik: toen de dageraad hun afscheid zoo vol teedere liefde hoorde: toen had romeo nog zulke gloeijende woorden en beelden niet als hier in hare laatste rustplaats: en de natuur, die lagchend en getooid ontwaakte na een liefdevollen nacht, sprak minder tot zijn hart, dan de aanblik van het graf. ‘O mijn geliefde!’ - roept hij uit - ‘o mijn echtgenoot! de dood, die de honig van uw adem wegnam, heeft nog geen vermogen gehad op uwe schoonheid: zij schittert nog op uwe roode lippen, op uw rozenwangen, in al uwe trekken. De dood heeft u nog niet geheel overwonnen.’
Hoe geheel afwijkende is dat alles van de scheppingen der oudheid: het is een geheel nieuwe poëzij, waarin de invloed van het klimaat, maar vooral de invloed der veranderde begrippen van godsdienst zich ten duidelijkste vertoonen.
Zoo heeft dan - zoo als broeder lorenzo zich uitdrukt - een hoogere magt de plannen der redding omvergeworpen. En die hoogere magt is hier de vreeselijke hartstogt van romeo: hier toont zich de waarheid van hetgeen shakespeare in den Hamlet zegt: dat de liefde, meer dan eenige andere hartstogt, die ons kwelt, woest van nature zich-zelve vernietigt en tot vertwijfelde besluiten voert. Hier in dit stuk behoeven wij ons niet te beklagen over de slagen van een blind noodlot; wij behoeven niet te jammeren over eene willekeurige straf, even als of de dood dier beide gelieven eene door shakespeare begane nuttelooze wreedheid ware; maar die bruischende natuur, in de magt van een enkel gevoel, dat eerst zalig, daarna diep

{==103==} {>>pagina-aanduiding<<}
ongelukkig maakt, die natuur vernielt en vernietigt zich-zelve, oefent jegens zich-zelve geregtigheid uit. De dichter kon hen niet laten leven, die zich-zelve in het verderf stortten. Er zijn bearbeidingen van het treurspel, waar het minnend paar blijft leven, (zoo als gervinus zegt) tot groote vreugde van het publiek, dat den diepen zin des dichters niet begreep. Van een anderen kant is het een onnatuurlijke wreedheid om, zoo als dit in sommige bewerkingen geschied is, julia te doen ontwaken terwijl romeo nog ademt. Te regt merkt schlegel op, dat de zwakkere vrouw, in geluk en ongeluk aan het lot des mans verbonden, wel verdient, om in den drang van het noodlot, als bijna bewusteloos sneller te sterven, en dat het haar te regt bespaard wordt te vernemen, hoe nabij de redding was. Hier was een opeenstapeling van rampen, zóó groot, dat de rust in de ziel des toeschouwers te eerder hersteld moest worden. En daarom wordt de haat dier beide stamhuizen montecchi en capuletti op het graf der vereenigde gelieven uitgebluscht, en keert de vrede terug tusschen hen en in de stad hunner inwoning.
Onder de werken van shakespeare zijn er zeker weinige, die zoo voor het tooneel en de opvoering geschikt zijn als Romeo en Julia. Maar welk ongelukkig lot heeft dit meesterstuk getroffen! In 1749 trad de beroemde garrick te Londen als romeo op: maar de Romeo en Julia, die hij speelde, was een flaauwe, verminkte schets van het treurspel, zoo als shakespeare het geschreven had. Garrick had zich tegen die creatie van shakespeare vergrepen - zoo als ducis in Frankrijk, schröder in Duitschland en zelfs goethe, zich daaraan schuldig maakten. De liefde van romeo voor rosalinde, waarmede het treurspel aanvangt, was weggelaten, de hoogpoëtische lyrische plaatsen waren door andere op tooneeleffect berekend, vervangen en eindelijk ontwaakte in zijne bewerking julia, terwijl romeo nog leeft, en werd zij (zoo als gervinus zich uitdrukt) door een lange reeks van schrale tooneelphrases gefolterd.
Wij kennen shakespeare, als wij hem uit vertalingen hebben leeren kennen - grootendeels alleen uit zeer slechte (*). Vandaar

{==104==} {>>pagina-aanduiding<<}
dat het een gelukkige en verdienstelijke gedachte was van onzen met roem bekenden Dichter van lennep, de Romeo en Julia getrouw naar het Engelsch van shakespeare in onze moedertaal over te brengen. Die bewerking, voor het tooneel berekend, en die ook weldra ten tooneele zal gebragt worden, mist voornamelijk alleen de grove en onkiesche uitdrukkingen, aan den tijd van shakespeare eigen, doch ongeschikt en stuitend in onze dagen. Maar zij behield zelfs den vorm, welken shakespeare heeft gekozen, en dat deze dichtvormen niet willekeurig zijn en dus onverschillig door andere kunnen vervangen worden, ga ik thans nog kortelijk aantoonen.
Waar de dichter ons de liefde van romeo en julia voorstelt worstelende met hindernissen en gevaren door vreemde en van buiten inwerkende krachten aangebragt, blijft de handeling altijd in den dramatischen vorm. Doch hoe geheel anders als hij de minnenden voorstelt, gelukkig in hunne wederzijdsche liefde, in den Idyllischen vrede eener vereeniging, die hen zalig maakt. Dáár betreedt hij het grondgebied der Lyrische poëzij; dáár spreken gevoelens en gedachten alléén; dáár wordt niet gehandeld, even als in het drama. De liefdeverklaring van romeo op het bal, de alleenspraak van julia vóór den bruidsnacht en het afscheid dier beiden als die nacht vervlogen is, zijn voorbeelden van Lyrischen versbouw. En hierin bestaat de voortreffelijke kunst van shakespeare, dat hij aan die tooneelen - of wilt gij liever - aan die zangen, zulk een aantrekkelijkheid, zulk eene bekoorlijkheid wist te geven, dat de lezer, telkens onwillekeurig tot die stukken terugkeert.
In het tooneel, waar romeo op het bal zijne liefde aan julia verklaart heerscht de geest, de zachtheid, al de zuidelijke liefelijkheid van petrarca. Shakespeare heeft die wel niet in de grenzen van een gewoon sonnet beperkt, maar de versbouw, de toon en de behandeling wijzen ons op dat dichtsoort, waarin petrarca de heiligste gevoelens des harten uitstortte, en dat van zijne ongelukkige liefde voor laura af, aan de reinste gevoelens van een minnend hart geheiligd bleef.
Het is mij vergund geworden, M.H.! de vertaling van den Heer van lennep, waarvan ik zoo even sprak, in te zien, en eenige stukken daaruit mede te deelen. Ik kies daartoe twee voorbeelden van Lyrischen dichtsoort; waarvan het gesprek der gelieven op het bal het eerste is.

{==105==} {>>pagina-aanduiding<<}


romeo. 
Werd dit heiligdom, volschoone! door mijn grove hand ontwijd, 
'k Wil die overtreding boeten, zoodat elk mij straks benijdt. 
Blozend buigen zich mijn lippen, dat zij op uw handjen flus 
't Ruwe van dien druk verzachten, door een vromen Pelgrimskus. 
julia. 
Goede Pelgrim! Wat bestraft gij al te nederig uw hand? 
Zie! de heil'gen hebben handen, die te drukken is geen schand. 
Ieder vrome beêvaartganger toont zijn diepen eerbied dus: 
Hand in handpalm was, naar 'k hoorde, steeds des vromen Pelgrimskus. 
romeo. 
Heil'gen hebben immers lippen? Pelgrims mede, naar ik meen. 
julia. 
Zeker, Pelgrims hebben lippen, die zij oop'nen tot gebeên. 
romeo. 
O! vergun dan aan de lippen, dat zij 't werk der handen doen, 
Lieve Heil'ge! en sta den wenschtoe, dien 't geloovig hart durft voên. 
julia. 
Heil'gen blijven onbeweeglijk, staan ze ook al een bede toe. 
romeo. 
O wil u dan niet bewegen, als ik dus mijn bede doe. 
(Hij kust haar.) 
Zie, zoo heb ik door mijn lippen op uw mond mijn schuld voldaan. 
julia. 
Maar nu kleeft die schuld, zou 'k vreezen, in 't vervolg mijn lippen aan. 
romeo. 
Gij, met mijne schuld belast zijn? 'k duldde 't nimmer: geef veeleer, 
Geef, eer dit u kwelling baarde, dierbre, geef mijn schuld mij weêr. 

De alleenspraak van julia vóór den bruidsnacht, M.H.! is van Lyrischen aard, echter geheel afwijkende van het sonnet.

{==106==} {>>pagina-aanduiding<<}
Het is een voortreffelijke opmerking van een nieuweren uitlegger van shakespeare, dat wanneer de Jambische voetmaat van dit tooneel door berijmde coupletten of strophen vervangen ware - het in niets van de hymenaeën of huwelijkszangen zou verschillen. En hoe fijn gevoeld is dit alles! Reeds in de oudheid gold het als een droevig en onheilspellend voorteeken, wanneer de rei van getooide gezellinnen de schoone bruid niet geleidde, onder het zingen van bruiloftsliederen en huwelijkszangen. Helaas! de vreeselijke vijandschap van hare ouders en die haars echtgenoots berooft haar van den krans, waarmede haar speelnooten haar zouden versierd hebben, en den huwelijkszang, die anders zoo vrolijk weergalmde, moest zij thans alleen zingen voor zich-zelve. Sombere en droefgeestige voorbeduiding! Akelige voorspelling voor de toekomst! Over de geheele plaats ligt een melancholische bevalligheid, die den toeschouwer, den denkenden toeschouwer, reeds ten deele inwijdt in de geheimenissen der rampen, die de thans zoo gelukkige jongelieden zullen treffen.
In het tooneel van de nachtelijke bijeenkomst van romeo en julia zoeken de Italiaansche novellen-schrijvers, die de geschiedenis van romeo en julia het eerst verteld hebben, de gelegenheid om hen lange gesprekken te doen voeren. Maar shakespeare die nimmer de kieschheid verloochent dáár, waar het echt dramatische toestanden geldt, en die zich alleen een dikwijls te ruwe scherts veroorlooft in de voorstellingen van het gewone, dagelijksche leven, shakespeare heeft een diepen sluijer over dat tooneel geworpen, en bij hem hooren wij als in de verte een echo van zaligheid, en zien wij slechts het gevaar, waarin het minnend paar verkeert, voor oogen. Ten tijde van shakespeare was er eene soort van Lyrische poëzij in Engeland in zwang, welke dagliederen genaamd werd. Deze schijnen aan de troubadours hun ontstaan te danken te hebben en waren allen van denzelfden inhoud. Twee minnenden, die des nachts eene geheime bijeenkomst hebben, stellen een wachter aan, die hen waarschuwt als de dag aanbreekt, waarna zij ongaarne scheidende of onderling of met den wachter twisten of het licht door de zon of de maan wordt te weeg gebragt; of het liefelijk gekweel der vogels, dat hen wekt, het gezang van den leeuwerik of van de nachtegaal is. Den inhoud

{==107==} {>>pagina-aanduiding<<}
dezer dagliederen heeft shakespeare in dit tooneel op den voet gevolgd, en hoogstwaarschijnlijk zal wel zijne schepping de overige dagliederen verre overtroffen hebben.
Hoort de schoone vertaling van van lennep:

julia. 
Mijn lief! gij wilt reeds van mij gaan? 
Nog breekt in lang de dag niet aan: 
't Is duister wat men ziet. 
Dat lied, dat u in de ooren drong, 
Het was de nachtegaal, die 't zong, 
Het was de leeuwrik niet. 
Geloof me! in gindschen moerbeiboom, 
Daar zingt hij t' elkemaal: 
Geloof mij, liefste! en heb geen schroom, 
Het was de nachtegaal. 
romeo. 
Geen nachtegaal slaat zulk geluid; 
Alleen de leeuwrik bracht het uit, 
De blijde dagheraut. 
En zie, mijn lief! aan 's Hemels trans 
Verbleekt alreê der sterren glans: 
De morgenscheemring graauwt. 
Zie, hoe die hooge bergtop daar 
Zich kleurt met rozerood. 
'k Moet heengaan, dat ik 't lijf bewaar: 
Vertoef ik, 't is de dood. 
julia. 
Wat meent ge? Zou die vale schijn 
Het licht reeds van den morgen zijn? 
Een luchtverheevling is 't 
Wier flikk'ring u, door 't somber dal, 
Naar Mantua geleiden zal, 
Zoodat ge uw pad niet mist. 
Neen, neen! nog breekt de dag niet aan, 
Nog praalt der sterren rij. 
't Is, liefste! nog geen tijd van gaan: 
Blijf nog een poos bij mij. 

{==108==} {>>pagina-aanduiding<<}

romeo. 
Welaan! geen dood, die mij versaagt. 
'k Wil zweeren, zoo het u behaagt, 
Dat licht, dat ginter blinkt, 
Is 't maanlicht in zijn stillen praal: 
'k Wil zweeren, dat de nachtegaal 
En niet de leeuwrik zingt. 
Ik vrees geen dood bij Julia; 
'k Verlang niet heen te gaan. 
Kom druk mij aan uw hart, mijn gaê! 
Nog breekt de dag niet aan. 
julia. 
Gewis, mijn lief! de dag breekt door, 
En 't is de leeuwrik, dien ik hoor. 
Gij moet, gij moet van hier. 
O! toef niet langer, dierbre gaê! 
En dat de Hemel in genaê 
Uw bangen tocht bestier! 
Ga! 't wordt al lichter meer en meer, 
Ga spoedig, ga met God! 
bomeo. 
Hoe lichter aan de hemelsfeer, 
Hoe duisterder ons lot. 

Zoo heeft dan dit treurspel - zegt gervinus - dat door zijne handeling altijd als het model aller minnedichten gegolden heeft, de drie hoofdsoorten der Erotisch-Lyrische poëzij in zich opgenomen. Het waarste en diepste gevoel der liefde vindt gij in dit treurspel van shakespeare; en het is niet te denken dat ooit een minnend paar een rijkere geschiedenis van zijn eigen hart zal kunnen te boek stellen: maar zoo waar als dit is, zoo zeker is het ook dat de dichter zijne gedachten in die vormen gegoten heeft, welke de menschelijke geest voor dat soort van dichtkunst, reeds lang te voren had in wezen geroepen. Hij wilde liever niet oorspronkelijk zijn, dan zich hier vergrijpen tegen den vorm: hij heeft liever de uitdrukkingen en dichtsoorten ontleend, die in den loop der

{==109==} {>>pagina-aanduiding<<}
eeuwen ontstaan en beschaafd waren, en waarin juist den toets hunner echtheid en duurzaamheid gelegen is; zoodat men de minnezangen en liefdedichten van alle tijden, in vormen, beelden en uitdrukkingen, in dit treurspel aan de liefde gewijd, terugvindt.

Ik heb dan getracht, M.H.! u dit meesterstuk van shakespeare te schetsen. Het is eene volmaakte geschiedenis der liefde: het geeft u een zaligend gevoel terug en het opbruischen der hartstogten: het toont u den loffelijk reinen sprank der Godheid, door de bekrompenheid der aarde tot een vernielend en verterend vuur hervormd, want - zegt romeo:

Wat is liefde? Een dichte nevel, uit de zuchten saamgesteld, 
Die aan 't fijngevoelend harte van den minnaar zijn ontweld. 
Mag zij wedermin ontmoeten, dan verkeert ze in glanzend licht, 
Schittrend uit des minnaars oogen, als een heldre bliksemschicht. 
Moet zij koelheid ondervinden, dan verkeert zij in een vloed, 
Door de zilte weedomstranen van bedrogen hoop gevoed. 
Wat nog verder, wat is liefde? 't is een zoete slavernij, 
't Is een doodwond, die men koestert, 't is een stille razernij. 

Ziedaar de uitspraak van shakespeare-zelven: zij is de beste uitlegging van zijn werk en zijne bedoelingen. Mogten mijne pogingen uw aandacht niet gansch onwaardig geweest zijn - mogten mijne woorden u hebben opgewekt, deze creatie van shakespeare van meer nabij te beschouwen - mogt de proeve van de nieuwe en schoone bewerking, die ik u heb medegedeeld, de lust bij u doen geboren worden, kennis te maken met het geheel, dan zou ik het doel, dat ik mij met deze rede heb voorgesteld, volkomen bereikt hebben. En zoudt gij mij vragen, M.G.H.! wat nuts ik meende, dat deze kennismaking met Romeo en Julia stichten konde, ik zoude u ten slotte antwoorden met het denkbeeld van broeder lorenzo:

Het buskruid, als 't de vlam ontmoet, verteert 
In die omhelzing - en hoe zoeter smaak 
De honig biedt, hoe meer zij walging baart. 
Slechts hij mint duurzaam, die bemint met maat, 
Niet enkel hij, die al te langzaam gaat, 
Ook die te spoedig voortholt, komt te laat. 

's Hage, Januarij 1853.


{==110==} {>>pagina-aanduiding<<}

Het eerste regtsgeding over de drukpers. (*)

De werken op alle punten van Parijs tot verfraaijing der stad ondernomen, doen allerlei soorten van oudheden: overblijfsels van gedenkteekenen; gedenkpenningen; opschriften; gebouwen, ja zelfs vergeten straten te voorschijn komen. Een der belangrijkste ontdekkingen is onlangs gedaan bij het sloopen van een aantal huizen tegenover het hôtel Cluny, in de straat des Mathurins-Saint-Jacques. Daar, in een doolhof van vuile en vergane woningen, die slechts staande bleven door hun verband met het geheel, vond men eerst de kapel van het klooster des Mathurins, met vensters in den echten kruisbogenstijl, en vervolgens een overblijfsel van de oude straat Coupe-Gueule, in een van wier huizen een der merkwaardigste voorvallen van de vijftiende eeuw heeft plaats gehad. In dat huis werden namelijk het eerst gedrukte boeken verkocht, en daar ontstond ook het eerste proces over de drukpers.
In 1440 leefde te Mentz een man, genaamd jehan zum-jungen-aben. (†) Van zijn vader, een goudsmid, had die man een vrij aanzienlijk vermogen geërfd, (§) en hij paarde aan

{==111==} {>>pagina-aanduiding<<}
een helder verstand, veel geduld en eene groote mate van vlijt. Deze jehan zum-jungen-aben, dien wij gemeenzamer kennen onder den naam van guttenberg, zijn moedersnaam, kwam op den inval, om middelen te zoeken tot het vermenigvuldigen van bekende wetenschappelijke boeken, en alzoo de verspreiding van licht te bevorderen. Dat was het gedachtebeeld van eene omwenteling van onberekenbare gevolgen; want, boeken waren toen zoo zeldzaam, dat men over den koop en verkoop van elk eenigzins belangrijk werk evenzeer onderhandelde als over dien van landerijen of huizen. (*) Na lang zoeken en vele kostbare proefnemingen gelukte het guttenberg de bladzijden van een boek verheven op hout te graveren, en eene soort van inkt uit te vinden, om het gegraveerde op vochtig gemaakt parkement af te drukken. Nu kon hij elk boek, bladzijde voor bladzijde, graveren en drukken, maar nu waren ook zijne middelen uitgeput. Om zijne proeven te kunnen voortzetten, had hij zich reeds de grootste ontberingen getroost, maar nu was hij de armoede nabij. En dit was niet het eenige ongeluk dat hem trof; want te gelijker tijd vernam hij, dat een burger van Haarlem dezelfde gedachte had opgevat en uitgevoerd, en dat het werk Speculum humanae salvationis, op dezelfde wijze gedrukt, aan laurens coster grooten roem en belangrijke voordeelen beloofde. (†) Ont-
{==112==} {>>pagina-aanduiding<<}
moedigd wendde guttenberg zich tot een zijner medeburgers, faust genaamd, een man van uitgebreide kennis, die zijn moed weder opwekte en zijn deelgenoot werd.
Zij drukten toen eerst een Alphabet, en eene Latijnsche Spraakkunst, wier verschijning de letterkundige wereld in Duitschland verbaasde, daar men zich niet begrijpen kon waar het heirleger van overschrijvers zich ophield, dat zoo veel werks deed. Maar die eerste voortbrengselen waren zeer onvolmaakt, en bovendien ging het graveren zóó langzaam toe, dat hetgeen van een werk verkocht werd niet veel meer dan de gemaakte kosten dekte.
Guttenberg en faust kwamen toen op het denkbeeld om de gegraveerde letters van de houten platen te verdeelen, en ze op die wijze los en beweegbaar te maken. Maar de houten letters, alzoo afgescheiden, voegden zich slecht weder te zamen, en bedierven schielijk. De vennooten werden daar hopeloos over en stonden op het punt om hunne onderneming op te geven.
Faust had op dat tijdstip een leerling, genaamd scheffer; een jong mensch met eene levendige verbeeldingskracht, en een vurig hart, die innige liefde had opgevat voor bertha, (†) de dochter zijns meesters. Arm en ouderloos, had hij weinig kans, ooit de schoonzoon van faust te worden; maar in tijdelijke middelen stonden zij nu tamelijk gelijk, en dit schraagde zijn moed en deed hem alles voor mogelijk houden.
Scheffer, hoewel niet ingewijd in de geheimen der deelgenooten, wist evenwel waaraan hij zich te houden had. Eenige gesprekken door hem afgeluisterd, hadden hem op den weg

{==113==} {>>pagina-aanduiding<<}
gebragt: ook was hij in de geheime werkplaats doorgedrongen, waar guttenberg en faust zich met elkander opsloten om te werken, of over hunne misrekeningen te klagen. Hij had dus alles wat hij noodig had, en aangevuurd door zijne liefde voor bertha, gelukte nu hem alleen de uitvinding, naar welke de twee burgers van Mentz reeds vijf jaren vruchteloos hadden gezocht.
Intusschen leende faust, die, even als guttenberg, van dag tot dag tot dag armer werd, genegen ooren aan een huwelijksvoorstel voor zijne dochter. Hij zeide tot bertha, dat zijn huis, van stonde af, geopend zou zijn voor den zoon van den Schepen olbergen, en voegde er tevens bij, dat zij dien jongeling moest beschouwen als haar aanstaanden echtgenoot.
De eerste zorg van bertha, nadat zij hare tranen had afgedroogd, was, scheffer van het gevaar kennis te geven, dat hunne liefde bedreigde.
- Bertha! - riep hij uit, hare handen in de zijnen sluitende - wees niet mismoedig, maar hoop; want ik heb welligt een schat gevonden! Nog maar eenige dagen van onderzoek en arbeid, en eene gansche wereld, eene onbegrensde toekomst van roem en geluk zal zich voor onze liefde openen.
Van toen af sliep scheffer elken nacht maar twee uren, veranderde zijne kamer in eene volslagen werkplaats, verkocht huisraad, linnen, al wat het zijne was, om staal, koper, lood en tin aan te koopen, en werkte met een ijver, die met elken nacht scheen grooter te worden. Zijn ijzeren wil deed hem den slaap en alle zwakheden der natuur overwinnen, en eindelijk ook alle moeijelijkheden der wetenschap te boven komen. Een blik, een woord van bertha was daarenboven genoeg, om hem zijne afmatting te doen vergeten, en zijn ijver weêr te doen herleven in volle kracht.
Liefde! gij hebt Troje doen verloren gaan; maar tot vergoeding daarvoor hebt gij de boekdrukkunst aan de wereld geschonken, en zij heeft geene reden meer om zich te beklagen; want die kunst heeft oneindig meer helden en halve goden voortgebragt, dan er zijn omgekomen bij het beleg der stad van den ouden prlamus!
Op eenen ochtend dat scheffer zich naar de werkplaats had begeven, om eenige gereedschappen te halen, trokken de stemmen van guttenberg en faust zijne aandacht.

{==114==} {>>pagina-aanduiding<<}

- Onze ondergang is niet te ontwijken! - zeide faust.
- Ik hoop - antwoordde guttenberg - dat gij uwen ondergang niet aan mij zult wijten?
- Het ongeluk maakt ons onregtvaardig - hernam faust - maar mijne genegenheid voor u is sterker dan de kwade fortuin. Ook heb ik maar ééne dochter, en zij zal in mijne armoede niet behoeven te deelen. Onze rijke Schepen olbergen dringt op de voltrekking aan van hare verbindtenis met zijnen zoon, hoewel hij weet dat mijne bertha geen huwelijksgoed meer bezit. Ik zal zorgen, dat die echt binnen weinig dagen tot stand kome.
Meer wilde scheffer niet hooren; hij vloog naar zijne kamer, en pakte eene menigte kleine stukjes staal, koper, lood en tin bijeen, en met dat pak keerde hij naar de sprekers terug, en trad stoutmoedig binnen.
- Meester! - sprak hij, zijn pak aan de voeten van faust leggende - Ziedaar het huwelijksgoed van bertha, uwe beminde dochter! Ik heb haar lief, en zij mij evenzeer: onderzoek nu of de ontdekking die ik u doe, mij regt geeft om hare hand te vragen.
Faust dacht, in het eerste oogenblik, dat zijn leerling krankzinnig was geworden, en wilde hem de deur wijzen, toen guttenberg, die zich gebogen had om de stukjes metaal van naderbij te bezien, zich met oogen schitterend van vreugde weêr ophief, en met eene van aandoening bevende stem uitriep:
- Wij zijn gered! De boekdrukkunst is gevonden! (*)

{==115==} {>>pagina-aanduiding<<}

- Wat zegt gij!? - riep faust.
- Zie zelf! - hernam guttenberg.
Faust was op zijne beurt verbaasd; vooral toen scheffer hem zeide, hoe hij, door 't bestuderen van hunne vruchtelooze proeven, er toe gekomen was om de letters op staal te graveren, en die stempels in koperen matrijzen te slaan, en den gietvorm zoo te veranderen, dat er nu geene andere dan gave letters uit verkregen wierden, geschikt om tot woorden naast elkander gezet, en daarna weder vaneen genomen, en op nieuw tot allerlei andere woorden, volzinnen, bladzijden, ja geheele boekwerken vereenigd te worden, waarvan men honderden exemplaren kon blijven drukken, eer de nu ook hardere letters zouden versleten zijn. (*)
- Vriend! - zeide faust eensklaps - van heden af zijt gij onze deelgenoot, en binnen weinige dagen ook mijn schoonzoon.
Aldus gebeurde het ook, en het drietal ging nu met zoo veel ijver aan het werk, dat, een jaar later, reeds een groot aantal exemplaren van een Latijnschen Bijbel zoo fraai waren afgedrukt en gekleurd, dat zij de vergelijking met de schoonste handschriften van dien tijd konden doorstaan. (†)
Weinig tijds daarna kwam scheffer met eenige kisten van die bijbels naar Parijs, toenmaals de stad alwaar hij kon hopen er vele exemplaren tegen goede prijzen van te zullen plaatsen; vestigde zich in het Quartier latin, in dat huis op den hoek van de straten des Mathurins en Coupe-Gueule, tegenover het hôtel van Cluny, nabij de straat des Trois-Maillets,

{==116==} {>>pagina-aanduiding<<}
die drok bezocht werd door afschrijvers en boekverkoopers. Onder de laatsten bevond zich ook jacques rembold, de opvolger van jehan de courtillier, een der vier beëedigde boekverkoopers van de Universiteit. Tot dien eerlijken handelaar wendde zich scheffer.
- Zou het waarheid zijn - vroeg hij, na over onverschillige zaken te hebben gesproken - dat inderdaad Zijne Majesteit, Koning lodewijk XI niet rijk genoeg is om alle de boeken te koopen die hem aanstaan?
- Dat is de waarheid - antwoordde rembold - want, nog zeer onlangs, toen Zijne Majesteit zich het werk van den beroemden geneesheer rhases wilde doen voorlezen, kon hij 't van de Faculteit niet anders te leen krijgen, dan tegen een zoo aanzienlijk pand, dat de Koning, bij zijn voorhanden geld, nog een gedeelte van zijn zilverwerk moest voegen om den waarborg vol te maken.
- Als dat zoo is - hernam scheffer - dan zal hier wel gelegenheid zijn, om voor dit exemplaar een billijken prijs te bekomen.
Dus sprekende ontblootte hij een exemplaar van den gedrukten bijbel en bood het ter bezigtiging aan.
De boekverkooper onderzocht het, en oordeelde, dat het een afschrift was zeer onberispelijk van uitvoering.
- Als gij 't aan mij verkoopen wilt - voegde hij er bij - dan geef ik er u vijftienhonderd kroonen voor.
De koop werd dadelijk tot groote voldoening van rembold gesloten, en het geld betaald.
- Zoo gij afschrijver zijt, Mijnheer, en dit uw werk is - hernam de boekverkooper - dan wensch ik van u te vernemen, of gij voor denzelfden prijs nog zulk een bijbel wilt leveren.
- Zelfs tien, en méér, indien het werk u zoo goed bevalt.
- Maar dat zou eene onderneming van eene eeuw zijn.
- Bepaal slechts den tijd, Mijnheer!
- Dat is te veel gezegd, meester!
- Toch niet: ik spreek in goeden ernst.
- Hoe zoudt gij tien zulke exemplaren kunnen leveren in één jaar, bij voorbeeld?
- Ik zal beter doen en ze u morgen leveren, op het uur dat gij bepalen zult.

{==117==} {>>pagina-aanduiding<<}

De boekverkooper begon te gelooven, dat de aanbieder niet wel bij 't hoofd was.
- Waarom zegt gij niet liever terstond! - vroeg hij met minachting.
- Sta mij dan toe dat ik ze ga halen! - antwoordde scheffer, die tevens eene schrede deed naar de deur.
Rembold hield hem tegen.
- Zijt gij dan de Satan in eigen persoon, of een zijner trawanten?
- Ik ben niets anders dan een vlug werkman en een goed Christen.
- Dus kunt gij waarlijk mij terstond tien bijbels bezorgen, gelijk aan dezen?
- Terstond.
- Dan - hernam rembold, zich voor het hoofd slaande - moet gij een der drie mannen zijn van welke men zegt, dat zij eene kunst hebben uitgevonden om de exemplaren van een boek tot in het oneindige te vermenigvuldigen!
Scheffer hield zich verwonderd en deed alsof bij 't gezegde niet begreep.
- Zoek 't maar niet te ontkennen - hernam rembold - uw vreemde uitspraak heeft u verraden. Maar dewijl gij gevonden hebt, wat ik te vergeefs heb gezocht, stel ik u voor om in opregtheid met mij te handelen, en gij zult u daar wèl bij bevinden. Niemand buiten mij heeft hier nog van die ontdekking gehoord, en ik-zelf weet er ook niet van dan door mijn geleerden vriend grégoire typherne, die in Duitschland reist. Neem mij in uwe vennootschap op met 50,000 livres, die ik dadelijk wil storten, en wij zullen spoedig alle vier fortuin en roem verwerven. Wijst gij daarentegen mijn aanbod af, dan zeg ik wat ik weet, en niemand zal uwe boeken, door tooverij gemaakt, meer aanzien.
Scheffer zocht tijd te winnen. Hij erkende, in Duitschland twee deelgenooten te hebben; maar zeide alleen belast te zijn met den verkoop der boeken, en geen deel te hebben aan hunne bewerking. Derhalve zou hij aan zijne vennooten schrijven en hun het voorstel mededeelen.
- Welnu - hernam rembold - schrijf dan, maar zonder uitstel; want de kansen van den handel kunnen verkeeren.

{==118==} {>>pagina-aanduiding<<}

Na dit gesprek begon rembold tegen hooge prijzen de bijbels te plaatsen, aan het Hof, bij het Parlement, bij de Universiteit, de Regtbank, de voorname burgers, en zelfs bij de monniken, wier trage maar winstgevende nijverheid door de boekdrukkunst werd omvergeworpen. Binnen zes weken tijds was het grootste gedeelte der bijbels verkocht, en scheffer in het bezit van méér dan 60,000 livres.
De winkels der boekverkoopers van de Universiteit waren, voor een gedeelte van de Parijsche jongelingschap, vereenigingsplaatsen tot verpoozing en uitspanning, waar men zich bezig hield met geleerde gesprekken en vernuftige scherts, die de studiën veraangenaamden en voltooiden.
Scheffer bragt de avonden in den winkel van rembold door, en ontmoette daar steeds een jong advocaat, met wien hij spoedig bevriend werd. Offroy de silogue was bij rembold zeer gezien, om de aangenaamheid en bondigheid zijner redenen, en de uitgebreidheid van zijne kennis; maar 't geen hem niet minder gewigt bijzette was dit, dat hij een neef was van den geestelijken regter, Monseigneur de Bisschop van Parijs. De geestelijke regter werd in die dagen zeer ontzien, en ieder, op welken trap van geleerdheid, vermogen of rang hij stond, was verheugd, als hij 't geluk had in zijne gunst te deelen, of eene voorspraak bij hem te hebben.
Offroy de silogue woonde in de straat de l'Orberie (nu de la Barillerie); maar hoe ver hij woonde van den winkel van rembold, niets weêrhield hem dien elken avond te komen bezoeken, want de jeugdige brigitta, de dochter van rembold, had zulk een zachten glimlach, zulke parelwitte tanden, en zulk een teederen gevoelvollen blik!
De boekverkooper, altijd verdiept in de zorg van zijn beroep, sloeg weinig acht op zijne dochter, wier vernuft, bevalligheid en schoonheid hij naauwelijks opmerkte. Hij had echter geene andere kinderen, en was weduwenaar. Doch het vaderschap is voor een echt koopman een cijfer, dat hij afschrijft op winst en verlies; en als hij koopman in geleerde werken en bovendien zelf een geleerde is, daalt dat cijfer tot nul. Rembold sloeg dus weinig acht op brigitta; maar het ingetogen karakter, 't gezonde verstand, de aangeboren wijsheid van het jeugdige meisje waren borgen genoeg voor de zuiverheid en ingetogenheid van haar gedrag.

{==119==} {>>pagina-aanduiding<<}

Brigitta had offroy de silogue wel degelijk onderscheiden; maar de komst van scheffer, toen in zijn dertigste jaar, die aan de Germaansche bleekheid eene zachte spraak, kwijnende oogen, en het gevoelvolle van Duitschlands bevoorregte zonen paarde, matigde eenigzins de genegenheid van het jonge meisje voor den advokaat. De Fransche vrouwen in het algemeen beminnen bovenal het onverwachtte, en eene onbegrensde deelneming in alles wat lijdend of nieuw is, brengt er haar als van zelve toe om den vreemdeling te onderscheiden, onverschillig of hij reiziger of balling zij.
Voeg bij deze vooringenomenheid van brigitta de zuchten die scheffer slaakte, wanneer hij aan zijne dierbare bertha, aan zijne geliefde stad Mentz, aan zijne beminde drukpersen dacht, en gij begrijpt van zelf, dat hij, zonder 't te willen of te bespeuren, het meêdoogende meisje meer en meer hare gevoelens en wenschen op hem deed overdragen.
Intusschen wachtte rembold met het grootste ongeduld op het antwoord der deelgenooten; doch weken gingen voorbij, maar het antwoord kwam niet. De reden er van was zeer eenvoudig: daar scheffer, bevreesd dat zijne deelgenooten hem gebrek aan voorzigtigheid zouden verwijten, hun niets van het voorstel des boekverkoopers had gemeld, en voornemens was stil te vertrekken, zoodra hij 't laatste exemplaar van zijnen voorraad bijbels zou hebben verkocht.
Rembold bleef echter niet lang een speelbal van zijne handelwijze; hij vermoedde haar, en begreep dat scheffer even goed het geheim kende als zijne deelgenooten, en den spot met hem dreef.
- Die schelm! - riep hij uit, toen hij eens zijn vermoeden aan zijne dochter mededeelde - Ik weet niet wat mij weêrhoudt om hem bij Monseigneur den hoofdregter aan te klagen, als beoefenaar van tooverij en zwarte kunst.
- Lieve vader! - antwoordde brigitta - hoe zou 't God vertoornen, wanneer gij eene aanklagte deed, waarvan gij overtuigd zijt dat zij valsch is!
- Is het dan eene misdaad, hem te straffen die mij bedriegt? Het is zeker, dat scheffer het geheim kent, even goed als zijne deelgenooten. Alleen door er aan te denken raakt mijn hoofd in vuur! - Doch wat aarzel ik nog langer, het is duidelijk, dat de trouwelooze mij bedriegt, en ik moet er een

{==120==} {>>pagina-aanduiding<<}
einde aan maken. De Duitscher heeft liever mij willen bedriegen, dan mij zijn geheim te openbaren; maar, bij hemel en hel! ik zal hem zijn zwijgen duur betaald zetten.
Dit zeggende ging hij uit, en liet de zorg voor den winkel aan zijne dochter en een leerling over.
Het jonge meisje was angstig, daar zij wist dat de bedreigingen van haren vader niet ijdel waren. Zij beefde voor het lot van scheffer, en nam een stout besluit. Op haar bevel sloot de leerling den winkel vroeger dan gewoonlijk, en toen de duisternis geheel gevallen was, opende zij zachtkens de straatdeur, deinsde nog eenmaal terug voor de eenzame akeligheid der donkere straten, maar vermande zich, trad naar buiten en trok de deur met behoedzaamheid digt. Zich toen op weg begevende vloog zij, als gejaagd, van de straat Sorbonne naar de straat Coupe-Gueule, waar scheffer woonde.
Aan zijn huis gekomen, bleef zij verschrokken staan. Niet alsof zij zich schuldig gevoelde; want zij kwam slechts om den Duitscher het leven te redden, door hem aan te raden, om zijn geheim onverwijld aan haren vader mede te deelen, of zich te redden door de vlugt. Maar hoe zou zij binnenkomen zonder gezien te worden? Zij moest aankloppen; wie zou haar opendoen? Haar moed vervloog en zij was op het punt naar hare woning terug te keeren, toen de deur der herberg des Trois-Maillets geopend werd. Geheel ontsteld, en boven alles den blik der menschen willende ontwijken, vlood zij in den gang van het huis en klom onwillekeurig den trap op die naar de kamer van scheffer geleidde.
Dáár zat de bijbelverkooper met den elleboog op eene tafel van notenboomenhout geleund, en het hoofd op de hand. Zoo sprak hij, bij 't licht van eene walmende lamp, schier fluisterend met een jong mensch, wiens hoofd bijkans geheel verborgen was onder een hoed met hermelijn, en met grijs bont gevoerd.
- Ja, mijn waarde scheffer! - sprak hij bijkans fluisterend - het is niet anders, ik kom van mijn oom, en heb het geluk gehad op diens schrijftafel dit stuk te vinden, dat u bij de geestelijke overheid aanklaagt als een vijand der Kerk, en als een toovenaar en dienaar van den satan. Het kan niet missen of meer zulke aanklagten zullen volgen; allen, die bijbels van u hebben, zullen in rep en roer geraken; en ik zal

{==121==} {>>pagina-aanduiding<<}
niet altijd dien vloed van aanklagten kunnen tegenhouden. Geloof mij, verlaat zoo spoedig mogelijk dit huis, waar gij niet langer veilig zijt; verschuil u een paar dagen bij mij; wij kunnen dan zien, wat er verder gebeurt, en, indien 't noodig is, zorgen, dat gij, onder de eene of andere vermomming, Parijs verlaat en terugkeert naar uw vaderland.
- Uw raad is goed, en uwe hulp mij dierbaar! - zet scheffer - Maar hoe zal 't dan met mijne bijbels gaan?
- Spreek niet van uwe bijbels! - antwoordde Offroy de silogue, want deze was het - Red u-zelven onverwijld, of vrees alles. De geregtigheid zal beginnen met u in de gevangenis te werpen, om het even of gij in verbond met den duivel staat of niet.
Op dat oogenblik werd er zacht aan de deur geklopt.
- Zou men daar reeds zijn? - vroeg scheffer.
- Als gij dat vreest doe dan maar niet open.
- Zeker, mijn vriend! zal ik opendoen; maar ik wil niet dat uwe vriendschap u aan verdenking bloot stelle: mijn ondergang moet niet de uwe zijn; verberg u in dat kamertje.
De Duitscher opende daarop eene kleine achterkamer, en dwong den advokaat daar in te gaan.
Men klopte ten tweeden male iets harder; scheffer opende de deur, en brigitta, bleek, bevend, zich naauwelijks staande kunnende houden, stond voor zijne oogen.
- Brigitta! Gij hier! Alleen! Op dit uur! - riep hij vol verbazing uit.
- Ja, Mijnheer! - sprak brigitta - Maar wat ik u bidden mag, beoordeel mij niet verkeerd! God is mijn getuige dat ik geen andere beweegreden heb, dan 't verlangen om ongelukken te verhoeden. - Ik ben gekomen om u eene gunst te verzoeken.
- Eene gunst? Beveel, en ik zal u gehoorzamen!
- Ik geloof dat niet; ik vrees, helaas! dat gij welhaast anders zult spreken.
- Op mijne eer! - riep scheffer uit - gij kunt mij niets mogelijks bevelen, dat ik mij niet verbind te vervullen!
- Welnu, ik ben hier om u te smeeken uw geheim niet langer voor mijnen vader te verbergen.
- Hoe! - riep scheffer uit - mijn geheim! Waarde

{==122==} {>>pagina-aanduiding<<}
brigitta, ik heb mij slechts verbonden tot het mogelijke; en ik kan niet mededeelen wat ik zelf niet weet.
- Ongelukkige! vertrek dan zoo ras mogelijk uit deze stad; want gij misleidt mijn vader; maar gij weet niet dat uwe vrijheid en leven daarbij op het spel staan.
Rembold intusschen te huis gekomen, was niet weinig verwonderd zijne dochter daar niet te vinden. Waar, bij wie, of bij wien kon zij zijn? Eensklaps herinnerde hij zich hoe verpletterd brigitta was geweest bij zijne bedreigingen tegen scheffer, en nu kwamen hem nog honderd andere bijzonderheden voor den geest. Er was geen twijfel aan, dacht hij, de Duitsche verrader had zijne dochter verleid, en het bedrogen meisje bevond zich bij haren ontëerder.
Bij gemis aan andere wapenen verborg rembold in zijne woede, een groot keukenmes onder zijne kleederen, en vloog naar het huis op welks tweede verdieping scheffer zijne kamers had, klopte aan, en verzocht binnengelaten te worden, daar hij den Duitscher noodzakelijk moest spreken. Nadat hij zich genoemd en bekend gemaakt had, werd hem de deur behoedzaam geopend. Toen ijlings verhit van gramschap den trap opstuivende, werpt hij de deur van scheffers kamer open, en treedt eensklaps binnen.
- Schaamtelooze! - schreeuwt hij zijne dochter toe - volgt gij op die wijze de lessen uwer ontslapen moeder en de mijne?...Maar het verwondert mij niet dat gij verstrikt zijt door de inblazingen van dien trawant van den satan! En gij, ellendige! - riep hij tegen scheffer - gevloekte meester in tooverij en hekserij; te Parijs gekomen om de zielen te bederven der onderdanen van onzen godvruchtigen Koning, door hun boeken te verkoopen met 's duivels hulpe daargesteld! ik weet niet, wat mij weêrhoudt, u dit mes in het hart te stooten, - roover van mijne fortuin, en moordenaar van de eer van mijn kind!
Dus tierende, met wilde blikken, bestorven lippen, en knarsetandend, hief rembold het mes op tegen den Duitscher die onbewegelijk stond bij brigitta, welke bij het zien van haren vader dadelijk in zwijm was gevallen.
Op dat oogenblik ging de deur van het aangrenzende vertrekje open en trad offroy de silogue te voorschijn, die met

{==123==} {>>pagina-aanduiding<<}
kalmte doch gestreng uitriep, terwijl hij den arm des boekverkoopers weêrhieldt:
- Geen geweld, en geen woord meer dat beleedigend is voor de eer van uwe dochter! Ik ben getuige geweest van de zamenkomst, die u verontrust, en stel mij borg dat er geen blaadje zelfs van de krans harer onschuld is gekreukt. Alleen om u te dienen; om u eene misdaad en wroeging te besparen, heeft zij dezen stap gedaan, doch is daarom te meer uwen eerbied waardig. De liefde die ik sints lang haar toedraag is er zoo weinig door verminderd, dat ik u thans verzoek om hare hand, gelijk ik haar-zelve zal vragen om haar hart.
De boekverkooper, ten top van verbazing, boog zich voor den neef des geestelijken regters, en antwoordde eerbiedig:
- Dat is te groot eene eer voor een zoo eenvoudigen burger! Het verrast mij, de schoonvader te zullen worden van iemand van uwe verdienste en rang!
- Zijt gij niet reeds mijn vriend? - hernam offroy de silogue, terwijl hij hem de hand drukte. - Wat uwe aanklagt tegen scheffer betreft - vervolgde hij - de geestelijke Overheid zal beslag op zijne boeken, leggen, en met de wijsheid en onpartijdigheid die haar kenmerken, die voortbrengselen van eene nieuwe uitvinding onderzoeken. De Kerk is eene vriendin der kunsten. Zij zal haren geest niet verzaken, en de boekdrukkunst gelijk de andere kunsten beschermen. En gij nu, mijn vriend! keer spoedig naar Mentz terug; keer terug tot bertha, uwe minnende en beminde echtgenoote, en geloof dat gij te Parijs vrienden achterlaat die met geestdrift zorg zullen dragen voor uwe belangen en voor uwen roem!
Den dag na dit voorval, waarvan de overlevering in het kwartier waar het heeft plaats gehad, bewaard is gebleven, vertrok scheffer. Eene maand later werd offroy de silogue, nu advokaat des Konings geworden, met brigitta rembold voor het groot altaar in de kerk des Mathurins, in den echt verbonden.
Sommige niet onpartijdige Schrijvers, waaronder dulaure, de jaarboekschrijver van Parijs, hebben gemeld, dat de eerste verkoopers van gedrukte, of, zoo als men in dien tijd zeide: ‘geprente’ bijbels in de gevangenis van het geestelijk Geregts-
{==124==} {>>pagina-aanduiding<<}
hof zijn geworpen geworden, en dat men op het punt is geweest een doodvonnis, tegen nen uitgesproken, te voltrekken; doch hunne opgaven zijn geheel van bewijzen ontbloot. Geloofwaardig en wettiglijk bewezen is dit alleen, dat het Parlement van Parijs, gedwongen - gelijk in alle tijden zelfs de magtigste ligchamen dat zijn geweest - om den publieken geest te bevredigen, een bevel tot gevangenneming van scheffer, den inbrenger der gedrukte bijbels uitgevaardigd, en de in beslag neming gelast heeft van de nog onverkochte voorhandene exemplaren. Maar het Parlement kwam weldra op zijn besluit terug. Beter ingelicht, en nu minder onderworpen aan den invloed der openbare opinie, die maar al te dikwijls dwaas en onregtvaardig is, ontsloeg het den veroordeelde - die tijd tot ontvlugten had gehad - van de straffen en boeten tegen hem uitgesproken, en hief het beslag op van de exemplaren zijns bijbels, van welke echter eenigen vernietigd of onbruikbaar waren geworden.
In weerwil van dit alles hadden de deelgenooten van Mentz goede redenen om zich over den uitslag der reize van scheffer naar Parijs te verheugen. Het aantal bijbels aldaar tot hooge prijzen verkocht, verschafte hun middelen om hunne boekdrukkerij nog te verbeteren en uit te breiden. Zonder de hulp van het door alle tijden heen zoo gelasterd Parijs, ware misschien de boekdrukkunst bij hare geboorte weder gestorven, of ten minste oneindig meer achterlijk gebleven in hare ontwikkeling.
De deelgenooten, zegt dulaure, (die overigens zeer onvolledig vermeldt, wat hier breedvoerig is medegedeeld) namen alle middelen te baat om hunne fondsen terug te bekomen. Zij kregen brieven van den Duitschen Keizer, en van den Aartsbisschop van Mentz, aan den Koning van Frankrijk, om dien Monarch tot vergoeding te bewegen. De deelgenooten zonden bovendien een rekwest aan lodewijk XI, die op den 21sten April 1475 opene brieven verleende, die onder anderen nagenoeg het volgende inhielden:
‘De onderdanen van den Aartsbisschop van Mentz gunstig wenschende te behandelen en te doen behandelen, en overwegende de aangewende moeite en arbeid der verzoekers voor de genoemde boekdrukkunst, en in aanmerking nemende het voordeel en nut dat er uit voort gekomen is en verder uit voortkomen

{==125==} {>>pagina-aanduiding<<}
kan in het belang der wetenschappen als anderzins; en dat de waarde der bedoelde boeken en andere goederen niet overtreft de som van twee-duizend vier-honderd vijf-en-twintig kroonen en drie stuivers, waarop de verzoekers die hebben geschat: zoo hebben wij, uit eigen wil en beweging, goedgevonden, aan de verzoekers te doen uitbetalen de gemelde som van twee-duizend vier-honderd vijf-en-twintig kroonen en drie stuivers.’
De terugbetaling geschiedde in diervoege dat de drukkers, uit de schatkist des Konings jaarlijks ontvingen acht-honderd livres, tot aan de geheele voldoening toe.
Daarmede eindigde het eerste proces over de drukpers.
Ten aanzien van rembold, wiens wraakgierigheid slechts ten halve bevredigd was, kunnen wij mededeelen, dat hij zijnen handel als beëedigd boekverkooper der Universiteit, in de straat Coupe-Gueule, voortzette, en op zijn uithangbord, achter den titel van opvolger van jehan de courteillier, deed schrijven: ‘verkooper van boeken naar de uitvinding der geleerde boekverkoopers van Mentz.’ - Twintig jaren later stond hij zijn winkel en meesterschap af aan den Heer barbou, den stamvader der familie die ruim drie eeuwen lang denzelfden handel dreef; laatstelijk nog in een der huizen, in het verloop van dien tijd gebouwd op het terrein van de oude straat en van het oude klooster, waarvan de hamer der sloopers nu de laatste overblijfselen heeft doen verdwijnen.

Fortuna.

(Uit het Engebsch.)

Reeds twee-en-twintig jaren zijn het dezen avond, - een kleine eeuwigheid! - en toch is het mij, als ware het eerst gisteren gebeurd. Welk een avond was dat! Een koude regen, met dikke sneeuwvlokken vermengd, kletterde tegen de glazen, en bij vlagen loeide de stormwind akelig door het bladerlooze geboomte. Het was een treurige winter voor ons gezin; want naauwlijks vijf weken waren er verloopen sedert het ongeval dat mij op het ziekbed geworpen had, en eerst voor weinige dagen had mijn vader mij met een bedrukt gemoed gezegd, dat hij aan mijn volledig herstel voor altijd wan-
{==126==} {>>pagina-aanduiding<<}
hoopte. Dat was een bittere beker des lijdens voor ons allen.
Wij waren dien langen winteravond bij elkander in mijne ziekenkamer, namelijk, mijn vader, mijne moeder en ik; want mijne zuster kitty was daags te voren vertrokken, om eenigen tijd bij goede vrienden te gaan doorbrengen. Men gewent zich zoo ras aan tegenspoed en zieleleed: zelfs den zwaarsten last torscht men door den tijd ligter; maar in den beginne is het lijden vaak ondragelijk zwaar, en zoo heeft ook mij de gedachte, dat ik mijn leven lang sukkelend en zwak zou moeten blijven, nooit weder zóó gepijnigd, als op dien avond. Ik was nog half een kind - naauwlijks vijftien jaren oud; en op dien leeftijd maalt het hart der jonkvrouw zich de toekomst zoo gaarne met de lieflijkste kleuren af. Met vrolijke blikken zien wij uit naar de schoone wereld die zich voor ons opent, en strekken de armen uit naar de aanlokkelijke gestalten eener bekoorlijke toekomst. Het scheen mij zoo hard, dat dit lagchend uitzigt in het leven nu voor altoos voor mij gesloten was; dat elke droom mijner kindschheid vervlogen, alle hoop op betere dagen verijdeld zoude zijn!
Toen mijn vader mij mijn vermoedelijk lot aankondigde, vernam ik het met kalme onderwerping; eerst nu, eerst dien avond viel mij de gedachte daaraan loodzwaar op het hart. Maar, Gode zij dank, mijn levensweg is niet zoo woest en ledig gebleven, als ik toen in mijne wanhoop vreesde! Gode zij dank, dat de zwaarmoedigheid dier bittere uren mij nooit weder met een zoo verpletterend gewigt overstelpte!
In den vooravond had mijn vader ons voorgelezen; sedert hij daarmede opgehouden had, was er geen woord meer gesproken. Twee volle uren zat hij nu reeds te schrijven, terwijl mijne moeder zich aan den haard in een boek verdiept had. In het geheele huis heerschte de diepste stilte, en men hoorde geen ander geluid dan het loeijen van den storm en het gekletter van den regen - voorwaar geene muzijk om sombere gedachten te verdrijven en ons op te vrolijken. Alles drong tot zwaarmoedige mijmering en bij een zoo ziekelijk jong meisje, als ik was, zal men het wel vergeeflijk vinden, wanneer zij - het verledene met de toekomst vergelijkend, de dagen herdenkend toen zij nog gezond en vrolijk was, en den blik vestigend op het lange met doornen bezaaide pad der toekomst - hare tranen niet bedwingen kon.

{==127==} {>>pagina-aanduiding<<}

Ach! zoo lang wij nog jong zijn komt de gedachte aan een eindeloos ziekelijk leven ons gelijkluidend voor met levenslange gevangenis! Wij smeken de Voorzienigheid zoo vurig, dat het lijden als op de vleugelen des storms over ons henen ga, opdat, wanneer het onweder is afgedreven, weder een onbewolkte hemel ons toelagche; - en dat ons leven niet moge zijn als een vaal lijkkleed, door hetwelk wel geene diepe smart kan dringen, maar ook de verwarmende gloed der vreugde ons niet bereiken kan.
Zóó kwam mij toch destijds mijn leven voor!
Ik werd dien avond in mijn gepeins gestoord door een kloppen aan de huisdeur, hetwelk toch anders, zelfs des nachts, aan ons huis niets ongewoons was. Ware het daarbij gebleven, dan zou ik zeer spoedig weder in mijne sombere gedachten verzonken zijn; maar naauwlijks had ik mijn hoofd luisterend van het kussen opgeheven, of aan de geopende deur werd een zoo luide kreet van verrassing en medelijden geslaakt, waarop een schaterend gelach aan de straat volgde, dat mijne in het eerst slechts flaanwe opmerkzaamheid voor de levendigste deelneming plaats maakte.
- Wat is er te doen? - vroeg mijn vader, van zijn werk opziende.
- Ik weet het niet! - antwoordde mijne moeder, terwijl zij eenigzins gemelijk haar boek digtsloeg.
Onder dit korte gesprek hoorden wij haastige stappen op den trap. Aller oogen rigtten zich naar de deur, die driftig opengerukt werd, en anna, onze meid, stormde naar binnen met een half naakt kind op den arm, dat zij bij het openen der huisdeur op de stoep had gevonden.
- Dat gaat dan toch waarlijk te ver! - riep mijn vader, toen anna haar verhaal gedaan had. - Nog geene vier weken geleden is in een ander gedeelte der stad volmaakt hetzelfde gebeurd. Anna! roep thomas en zeg hem dat hij een lantaarn aansteke, om met mij uit te gaan. Wij dienen de zaak nader te onderzoeken! Maar met zulk een weêr is het moeijelijk nasporingen te doen, en wie tot zulk eene daad in staat is, neemt gewoonlijk zijne voorzorgen om niet betrapt te worden....Moeder! - vervolgde hij echter, terwijl hij zich haastig aankleedde - doe niets aan het kind totdat ik terugkom; ik vrees dat het ziek is.

{==128==} {>>pagina-aanduiding<<}

Altijd zal het eerste gezigt van het arme kleine wicht mij onvergetelijk blijven. Het had te naauwer nood eenige sporen van kleeding aan - een oud gescheurd jurkje, dat aan flarden om het lijf hing; hals, schouders en armen waren geheel naakt en van den kouden regen verkleumd. Het schoone volle haar hing in druipende lokken over den hals en het kleine gezigtje neder, hetwelk, in weerwil van het gure weder, gloeide als vuur, terwijl de groote blaauwe oogen zoo onnatuurlijk schitterden, dat ik het naauwlijks verdragen kon. En toch, welk een lief gezigtje was het!
Mijne moeder bragt de kleine bij mij aan het bed, en wij ondervroegen ze, en liefkoosden ze, en trokken haar de natte lompen uit, en wikkelden haar in den wollen omslagdoek mijner moeder; maar hoewel zij ten minste twee jaren oud scheen te zijn, bleef zij omtrent alles wat met haar gebeurde geheel onverschillig en als wezenloos; alleen hare groote gloeijende oogen waren onveranderlijk op mij gevestigd, zoodat ik er schier bevreesd voor begon te worden.
Na eene korte poos keerde mijn vader van zijn vergeefschen togt terug. - Van avond - sprak hij misnoegd - is er niets aan de zaak te doen. Dat arme kind heeft hard de koorts, en het in dien toestand aan zulk een weder bloot te stellen!....Lieve vrouw, er is niet anders op, dan dat gij het naar bed brengt; ik zal zien wat ik er aan doen kan!....Maar, wèl bedacht, is het toch eigenlijk wat veel van een Doctor gevergd, dat hij niet alleen de zieke kinderen uit de buurt om niet behandelen, maar ze nog daarenboven in zijn eigen huis verplegen zal!
Nadat mijn vader op die wijze aan zijn misnoegen lucht gegeven had, verliet hij de kamer om drooge kleederen aan te trekken.
Mijne moeder stak de armen uit om het kind van mijn bed te nemen, en nu deed het voor het eerst een smartelijk geluid hooren. Het boog zich over mij heen, klemde zich met bevende handjes aan mij vast, en begon te schreijen, als vreesde het van mij losgerukt te worden. Ik sloot het in mijne armen en drukte het aan mijn hart. Het liet zich mijne liefkozingen welgevallen, vlijde de gloeijende koontjes aan mijne borst, en hield op met schreijen. Ik was van medelijden en liefde bewogen; want reeds beminde ik het met die liefde welke den

{==129==} {>>pagina-aanduiding<<}
gevoelvollen mensch bezielt jegens dengenen die hulp bij hem komt zoeken, jegens den zwakkere die zich met vertrouwen onder zijne hoede begeeft. Ik verzocht mijne moeder aan de kleine zieke een leger in mijne kamer te geven; zij werd in kitty's bed gelegd.
Weken lang verkeerde zij in doodsgevaar. Wat het arme wicht leed; hoe veel angst wij er voor uitstonden; met hoe veel zorg mijn goede vader het, in weerwil der ruwe woorden die hem in de eerste oogenblikken ontvallen waren, zóó verpleegde, dat zijne rijkste patiënten 't niet beter hadden kunnen verlangen; hoe mijn lieve moeder nacht op nacht er bij waakte, als ware het haar eigen kind; hoe het kind ons zoo dierbaar werd, dat, toen mijn vader het eindelijk buiten gevaar verklaarde, wij allen dankend de handen ten hemel hieven: - dat alles laat zich vermelden, maar niet met woorden beschrijven.
Vergeefs waren inmiddels onze pogingen om te vernemen wie het kind was, wie 't bij ons gebragt had, en van waar 't was gekomen. Waarschijnlijk kwam het ons voor, dat het gestolen was, en de ouders het niet uit armoede te vondeling hadden gelegd. Enkele woorden die aan hetzelve ontsnapten en van herinneringen aan een beteren toestand schenen te getuigen, bragten ons het eerst op die gedachte, welke het voor ons dubbel moeijelijk maakte omtrent de toekomst te besluiten. Het einde van onze overleggingen was evenwel, dat wij niet zonder het kind konden leven; want wij hadden het allen lief gekregen, en wisten tevens, dat, als wij de hand er af trokken, het geen andere toevlugt had dan het weeshuis. Zoo kwam het tot eene stilzwijgende overeenkomst, dat het kind bij ons zou blijven, en daar het van 't eerste oogenblik af een zoo onbepaald vertrouwen aan mij had betoond, zeide ik met vreugde amen, toen het lieve meisje op zekeren dag lagchend verklaarde dat zij mijn kind was. O! hoe gelukkig maakte mij dat kinderlijke gezegde!
Ik doopte haar fortuna, fortuna wildred, opdat zij, indien wij nooit den waren naam ontdekken mogten, den onzen zoude voeren. Wel moest zij reeds eenen doopnaam hebben; ook herinnerde zij zich dat zij willie heette; maar die naam beviel mij niet: ik noemde haar meestal mijne fortuna, en zoo werd die naam weldra bij ons algemeen.

{==130==} {>>pagina-aanduiding<<}

Mijne kleine fortuna! Hoe lief had ik haar, en met hoeveel teederheid vergold zij mijne liefde! Hoewel ik-zelve nog zeer jong was, vormde zich toch alras in vele opzigten eene betrekking tusschen ons, als die tusschen moeder en dochter. Van de eerste dagen af noemde de kleine mij Tante dina, en ik gewende mij spoedig aan dien eerwaardigen titel, maar vond het toch natuurlijker fortuna ‘mijn kind’ te noemen, omdat ik, in weerwil van mijn jeugdigen leeftijd, inderdaad moederlijke liefde voor haar gevoelde. De buitenwereld was immers voor mij, die niets dan een ziekelijk leven te gemoet zag, zoo geheel veranderd, dat ik van alles wat een jong meisje in het verschiet toelonkt reeds nu afstand moest doen, en mijne innige onverdeelde liefde aan het kind kon toewijden, dat aan mij als aan eene eigene moeder gehecht was.
Dikwerf bedenk ik nog, hoe mijn leven zonder dit kind hoogst treurig en eenzaam zou zijn geweest. Doch nu gevoelde ik mij gelukkig! Ik was te moede, als of ik in mijne fortuna herleefde; want alle wenschen en droomen, die mijne ziekte had te niet gedaan, ontwaakten weder, hoezeer dan ook niet voor mij zelve. Zij was het voor wie ik hoopte, wenschte, droomde - het kind met de lieve vriendelijke oogen, dat zoo gaarne aan mijne zijde lag, mijnen hals met de blanke armpjes omstrengelde, de zachte wang aan de mijne vlijde. Hoe gaarne was zij altijd bij mij! Nooit was zij gelukkiger, dan wanneer wij te zamen uren lang alleen waren. Dan praatte zij onophoudelijk met kinderlijke vrijmoedigheid over alles wat haar in de gedachte kwam, en verheugde mijn hart met haar onschuldig gesnap. Ieder had haar lief, maar niemand zoo zeer als ik; want zij had niemand liever dan mij. Hoe vaak heeft men mij niet gezegd, dat ik het kind zou bederven! maar dat deed ik niet; zij wás niet te bederven, mijn lieve blonde fortuna!
Niet lang nadat het bepaald was dat zij bij ons zou blijven, lieten wij een klein miniatuur-portret van haar maken, dat ik sedert altijd om den hals gedragen heb. Wij dachten, dat het later welligt een middel zou kunnen zijn, om hare ouders te ontdekken. Terwijl ik dit nederschrijf ligt het voor mij. Hoe gelijkend is het nog! Hoe dikwijls heb ik dat blonde kopje beschouwd, terwijl ik den hemel om zijnen zegen voor mijn kind smeekte!

{==131==} {>>pagina-aanduiding<<}

Jaren verliepen, en velerlei veranderingen hadden plaats. Mijne goede moeder stierf - een ramp die ons plotseling trof, en te gevoeliger daar hij juist voorviel in eenen tijd, waarvan wij ons zoo veel vreugde en genoegen beloofd hadden. Want toen de kortstondige ziekte mijner moeder begon, maakten wij juist de toebereidselen voor de bruiloft van mijne zuster kitty. Lang duurde het, eer de leegte en de droefenis, die dit verlies in onze kleine huishouding veroorzaakte, voor eene meer opgeruimde stemming plaats maakte. Wij hadden haar allen zoo innig lief gehad, en zij was ons eene zoo trouwe moeder, eene door en door edele vrouw geweest.
Toen mijne zuster omstreeks een jaar getrouwd was legde mijn vader zijne praktijk neder, en wij gingen in hare nabijheid in Derbyshire wonen, waar wij met ons drieën, namelijk mijn vader, fortuna en ik, een stil en genoegelijk leven leidden. Zoo verliep eene reeks van jaren, tot dat mijn kind omstreeks zeventien jaren was.
In de streek waar wij woonden hadden wij vele geburen, met welke wij op vriendschappelijken voet verkeerden. Bovenal echter was er ééne familie, die ons van den beginne af veel vriendschap betoond had. Haar naam was beresford, en zij bestond uit vader, moeder en een zoon die te Oxford studeerde. Zij waren rijk en bezaten uitgestrekte goederen in het Graafschap. Reeds in den eersten tijd, nadat wij ze hadden leeren kennen, was de gedachte, haast zou ik zeggen: de wensch, half en half bij mij opgekomen, dat de jonge arthur beresford en mijne fortuna voor elkander bestemd mogten wezen. Doch die wensch zou niet vervuld worden; want naar mate zij opgroeiden ontwaarde ik, dat geen ander gevoel zich tusschen hen ontwikkelde, dan de zuiverste innigste vriendschap.
Onvergetelijk zal mij arthur beresfords terugkomst van de hoogeschool zijn! Het was een schoone heldere Junij-morgen toen hij - den avond te voren eerst aangekomen - bij ons binnentrad, en mij met een van vreugde stralend gezigt toeriep: ‘Daar ben ik, Tante dina! en voor eenige maanden vrij en vrank als een vogel in de lucht!’ Hij snelde naar mij toe, greep mijne beide handen, en zag mij zoo hartelijk en zoo vrolijk in de oogen, dat het een lust was hem te zien. Hij verhaalde nu, wat hem zoo bijzonder opgeruimd

{==132==} {>>pagina-aanduiding<<}
maakte; vooreerst was het hem gelukt zijne vrijheid te verwerven, zoo als hij zich uitdrukte; en ten tweede had hij doorgedreven, dat zijn neef nevill erlington, die zelf vroeger in Oxford gestudeerd had, dcoh er nu leeraar was, hem zou vergezellen. Aan dezen, verzekerde hij mij, had hij zóó veel te danken, dat hij zonder zijne hulp niet ware gereed gekomen, en te Oxford geen zoo aangenaam leven geleid zou hebben.
Den volgenden dag werd dan ook nevill erlington door den Heer beresford en arthur aan ons voorgesteld. Hij was zes of zeven jaren ouder dan arthur; zijn uiterlijk voorkomen was niet zoo innemend, zijne manieren waren ook niet zoo aangenaam als van dezen; maar er lag op zijn gelaat iets zeer mannelijks; het hooge voorhoofd getuigde van een ernstigen dichterlijken geest; in zijn helderen blik spiegelde zich eene edele ziel af; wat hij sprak klonk als muzijk. Ik gevoelde mij reeds den eersten dag voor hem ingenomen, en de anderen ging het evenzoo - geen wonder dat hij weldra dagelijks bij ons kwam, voor zijne geregelde bezocken geregeld eene verontschuldiging medebrengend, daar hij ons nu eens boeken, dan tijdschriften, dan weder bloemen of iets anders aanbood, dat ons aangenaam kon zijn. Dikwijls kwam hij met arthur, vaker nog alleen, en het duurde niet lang of ik achtte den dag verloren, waarop hij ons niet bezocht. Ik miste hem overal, en dit was zoo onmerkbaar en van zelf gekomen, dat ik mij, van den eersten dag af, aan hem gehecht had, zonder het te weten, en dat hij mij steeds dierbaarder werd, naar mate ik hem meer leerde kennen.
Intusschen was ik niet de eenige die met vurig verlangen zijne komst verbeidde, of des avonds treurig de oogen sloot, als hij ons niet bezocht had. Mijn dierbaar kind sprak weinig van hem, als hij niet tegenwoordig was, en mengde zich slechts zeldzaam in het gesprek, als hij ons met zijn bezoek verheugde; maar ik kende het vrouwelijk hart genoeg, om te zien dat eene hartelijke toegenegenheid jegens hem bij fortuna al dieper en dieper wortelen schoot. Zij schenen als voor elkander geschapen te zijn. Hoe maagdelijk schuchter zij thans ook nog ware, zoo wist ik toch dat het oogenblik moest komen, waarop de liefde hare stem verheffen en hunne harten elkander vinden zouden. Dan, hoopte ik, zou de laatste wolk verdwijnen die nu nog bij wijlen mijnen horizon verduisterde, en zou ik gelukkig zijn

{==133==} {>>pagina-aanduiding<<}
in het geluk der beide menschen, die mij na vader, moeder en zuster op de aarde het dierbaarst waren.
Mijnheer en Mevrouw beresford waren van onze nieuwe bekenden de eenigen aan wie ik fortuna's geschiedenis had medegedeeld; het kwam mij onnut en ondoelmatig voor, ze wereldkundig te maken. Thans echter had ik ze gaarne ook aan nevill toevertrouwd, en van dag tot dag werd het mij pijnlijker dat zich geene geschikte gelegenheid daartoe aanbood. Maar tevens werd het mij ook gedurig twijfelachtiger, wat ik doen moest; want wij waren bijna nooit alleen, en, zoo als de zaken nu tusschen nevill en fortuna stonden, kwam het mij onkiesch en zelfs bedenkelijk voor, opzettelijk onder eenig voorwendsel zulk eene aanleiding te zoeken of de tusschenkomst van Mevrouw beresford in te roepen. Slechts eenmaal bood zich de lang gewenschte gelegenheid aan, en toch liet ik ze ongebruikt voorbijgaan.
Mijn vader en fortuna waren des namiddags een bezoek aan mijne zuster kitty gaan brengen, maar hadden beloofd binnen een uur terug te zullen zijn. Dat uur was bijkans verstreken, toen nevill binnentrad, om hen voor den avond bij de familie beresford te noodigen. Ik verzocht hem hunne terugkomst af te wachten; hij nam naast mij aan het open venster plaats en bragt het gesprek terstond op fortuna, waarbij hij, zonder eenige voorafgaande aanmerking of inleiding, over haar sprak op eene wijze, zoo als men slechts van iemand spreekt dien men vurig bemint. In het eerst verraste mij dit; maar weldra stemde ik mijns ondanks met zijnen toon in, en liet mij over mijn kind zoo onbewimpeld uit, als ik niet ligt jegens iemand anders gedaan zou hebben. Maar in weerwil daarvan kwam ik er niet toe, hem fortuna's geschiedenis te verhalen; meermalen wilde ik beginnen, maar telkens beving mij de vrees, dat zij terugkomen en ik dan genoodzaakt zou zijn om in het midden af te breken. Het gevolg was, dat mijn verhaal onverhaald was gebleven toen mijn vader en fortuna te huis kwamen.
De zon daalde reeds ter kimme toen zij in de kamer traden. Nevill verzocht ze, hem nog naar het huis van beresford te vergezellen. Onvergetelijk blijft mij het zachte hartelijke vaarwel, dat hij mij bij het afscheid toefluisterde. Toen zij vertrokken waren, oogde ik hen lang door het open venster

{==134==} {>>pagina-aanduiding<<}
na. Ik kon mij niet losrukken van het uitzigt in de zachte avondschemering; daar buiten was alles zoo rustig en kalm, maar in mijnen boezem verhief zich een storm van pijnlijke gewaarwordingen. Het was mij als of het hart mij breken wilde van weemoed en wanhoop. Eindelijk gaf een milde tranenvloed mij lucht, en bragt den storm tot bedaren. Welk regt, vroeg ik mij af, heb ik, die zoo vele zegeningen geniet, om te morren, dat niet ál mijne verwachtingen vervuld zijn geworden, en dat niet alles juist zóó is uitgekomen, als ik het wel gewenscht zou hebben? Ik drukte de hand op het onstuimig kloppende hart, en rigtte het vochtige oog omhoog naar den Hemelschen Vader, en bad Hem om vergiffenis. De liefelijke stilte van den zomernacht deed allengs ook in mijn gemoed de rust wederkeeren. Ik vergat mij zelve; ik vergat mijn leed; ik dacht weder aan mijn kind en verzonk nu op nieuw in droomen, zoo schoon en bekoorlijk, als ik ze naauwlijks in de zaligste dagen mijner jeugd gedroomd had. - De zaligste dagen mijner jeugd!.....Ik was nu bijna negen-entwintig jaren oud - hoe verre lag de jeugd reeds achter mij! Zonderling....ik telde naauwlijks twee jaren meer dan nevill, en een ieder - hij zelf ook - hield mij in vergelijking met hem voor oud.
Mijn vader en fortuna kwamen veel later te huis dan gewoonlijk, en het kwam mij voor dat de blik van mijn lieveling niet zoo open en vrij was als anders. Het was sedert kort de tweede of derde maal dat ik dit meende op te merken. Zij sliep in eene kamer, die met de mijne zamenhing door eene deur, welke gewoonlijk open bleef. Eer zij zich ter ruste begaf kwam zij altijd nog aan mijn bed, om mij goeden nacht te wenschen. Toen zij dezen avond bij mij kwam scheen zij geweend te hebben. Ik nam hare hand en hield die eene poos zwijgend in de mijne; toen zette ik mij overeind om haar te omhelzen en nog een weinig met haar te spreken, doch daartoe scheen zij niet gestemd te zijn. Eerst toen ik een paar woorden over nevill zeide, vroeg zij mij: of hij dezen avond lang bij mij geweest was?
- Bijna een uur.
- O dat is heerlijk! - antwoordde zij. - Het deed mij leed, dat mijne lieve tante den ganschen avond zoo alleen was geweest. Dat was regt lief van hem!

{==135==} {>>pagina-aanduiding<<}

- Zeker; - zeide ik - maar zoudt ge wel iets anders van hem verwachten?
Op die vraag bleef zij het antwoord schuldig; een zachte blos kleurde hare wangen en zij legde hare hand in de mijne; maar eensklaps viel zij mij om den hals en begon luid te snikken. Te vergeefs trachtte ik haar te bewegen, mij de reden van hare ontroering te zeggen: het zou mij te zeer doen, fluisterde zij onder een vloed van tranen; maar ik moest toch vooral niet denken, dat zij ondankbaar was jegens mij, die haar altoos zoo veel goedheid had bewezen, en die zij altijd zoo lief had gehad. Toen ik haar nu ernstig bad, haar hart voor mij uit te storten, bekende zij mij eindelijk, dat zij zoo bedroefd was, omdat zij op de wijde wereld geen vader noch moeder had; omdat zij eigenlijk geen regt had op den naam dien zij voerde; omdat in de oogen der geheele wereld, ons uitgezonderd, een zekere smet op haar kleefde; omdat zij jegens degenen, op wier achting en vertrouwen zij prijs stelde, altijd onwaar moest zijn; omdat....
Tranen beletten haar voort te gaan. Zij had dit alles zoo snel, zoo hartstogtelijk gesproken, en ik verstond haar maar al te goed. Dat alles ware te vermijden geweest, dacht ik, en verweet mij zelve dat ik het niet verhoed had.
Ik zocht haar te troosten, en stelde haar voor, dat, hoe weinig uitzigt er ook op ware, er toch altijd nog hoop bestond dat zij hare ouders eenmaal weder zou vinden; dat zij wat het overige betrof gerust kon zijn, want dat zij zelve geenerlei schuld had aan hetgeen zij hare onwaarachtigheid noemde, en dat er thans ook geene reden meer aanwezig was om niet al degenen op wier achting zij prijs stelde, volkomen in te lichten. Ik sprak haar moed in, en dankte haar dat zij mij haar vertrouwen geschonken had.
Fortuna weende nog, maar zachter en meer getroost, en gaf mij den nachtkus, om nog stil voort te weenen over haar droevig lot, en daarna in te sluimeren en te droomen, zoo als de onschuld slaapt en droomt; - het lieve kind!

Ik heb reeds boven verhaald, dat de Heer beresford in deze streken uitgestrekte goederen had, en dat arthur zijn eenige zoon was. Zijn twee-en-twintigste geboortedag, waarop hij meerderjarig werd, zou dus als een groot familie-feest ge-
{==136==} {>>pagina-aanduiding<<}
vierd worden. Ik verliet slechts zelden mijne kamer; maar reeds sedert maanden was het bepaald, dat ik bij die gelegenheid veertien dagen bij beresford zou doorbrengen. Die tijd was thans gekomen, en twee dagen na mijn onderhoud met fortuna vertrokken wij derwaarts.
Er waren sedert eenige dagen, buiten nevill, nog andere gasten daar aangekomen, namelijk de broeder van Mevrouw beresford, de Overste haughton met zijne vrouw en twee kinderen. Zij kwamen regtstreeks uit Bengalen, waar de Overste met zijn regement eenige jaren was geweest.
Mevrouw haughton was zeer ziekelijk en ging daarom even weinig uit als ik, zoodat wij tot hiertoe nog geene gelegenheid hadden gehad om elkander persoonlijk te leeren kennen. Maar haar dochtertje, dat ik gezien had, en al wat fortuna mij van haar verhaalde, nam mij zoo voor haar in, dat dit voor mij eene reden te meer was, om het altoos een weinig gewaagde bezoek te ondernemen.
Reeds op den dag onzer aankomst ging het in huis vrij levendig toe: want het was daags vóór arthurs verjaardag, en Mevrouw beresford had heden, ter eere van de kinderen haars broeders, agnes en henri haughton, een groot kinderfeest aangelegd, waarop een paar uren in het rond de kinderen van alle bekende en bevriende familiën genoodigd waren. Dat was een loopen, en springen, en juichen en lagchen, den geheelen schoonen zomeravond lang! Geen gezigt bleef ernstig; want de volwassenen waren weder jong geworden met de jeugd, en de ouders wilden zich in vrolijkheid en scherts zelfs door de kinderen niet laten overtreffen.
Het was reeds vrij laat geworden. Zelfs de onvermoeidste voetjes verlangden naar een weinig rust, en tot verpoozing werd een pandspel begonnen. Het duurde dan ook niet lang of het regende verbeurde panden in fortuna's schoot; en nu begonnen, onder eindeloos gelach, gejubel en haudgeklap van het kleine volkje, de antwoorden op de vraag: ‘Wat moet degeen doen, wiens pand ik heb?’
Het luidruchtigste gelach verhief zich, toen de deftige nevill zijn pand moest inlossen. Maar een glans van genoegen en geluk straalde van zijn gelaat, toen hij nu voor fortuna nederknielen moest, om op zijne beurt aan een ander zijne taak voor te schrijven. Zij hield een kleinen ring in de hand en deed de gewone vraag: ‘Wat moet hij doen, wiens pand ik heb?’
- Ons de geschiedenis van zijn leven vertellen! - antwoordde hij lagchend.
Er ontstond nu eene kleine pauze; ieder wachtte af, wie zich als de eigenaar van het pand zou doen kennen. Maar fortuna zweeg, want het was háár ring. Nevill sprong op - want hij kende den ring zeer goed - en riep fortuna op schalkschen toon toe! ‘Ei! is dat niet het pand van Miss wildred?’
Zij wierp mij eenen blik toe en riep: ‘Tante dina!’ als of zij mij verzoeken wilde, voor haar het woord op te vatten en haar uit de verlegenheid te helpen. Maar nog eer ik dit

{==137==} {>>pagina-aanduiding<<}
doen konde stond Mevrouw beresford op en kwam tusschen beiden: ‘Nevill!’ - zeide zij - ‘ik vrees dat de taak die gij aan de eigenares van dit pand hebt opgedragen, niet zoo gemakkelijk te vervullen is. Het is, dunkt mij, van jonge Dames wel wat veel gevergd, dat zij hare eigene geschiedenis zouden openbaren.’
- Wilt gij intusschen - voegde ik er terstond bij - van mij het verhaal van fortuna's leven aannemen, dan ben ik gaarne daartoe bereid, als fortuna mij die taak wil toevertrouwen. Neemt gij daarmede genoegen?
Hij antwoordde dat het hem leed deed, als er ook maar één woord verder over gesproken werd, daar hij zijne onbezonnenheid zeer wel inzag, en dat hij ons om verschooning verzocht. Dit antwoord deed zijn hart eer aan; maar daar ik den wensch van mijn kind kende, zoo verklaarde ik, dat ik met genoegen het pand zou inlossen, zoodra de kinderen vertrokken waren.
Het pandverbeuren nam intusschen daarmede een einde.
Het was reeds tien ure geslagen, toen de volwassenen zich rondom mij plaatsten, om de beloofde geschiedenis aan te hooren. Buiten onze familie en nevill waren alleen de familiën beresford en haughton aanwezig. Het ontging mij niet dat fortuna zeer gejaagd was, en ook mijn hart klopte onrustiger dan anders. Intusschen schepte ik moed, nam mijne breikous ter hand en begon, met de oogen op mijn werk, het verhaal. Slechts nu en dan wierp ik eenen blik op den een of ander van het gezelschap, vooral op nevill, die met zulk een ernst en gespannen aandacht luisterde, als of zijn levenslot van mijne woorden afhing.
Fortuna's geschiedenis leverde eigenlijk niet veel stof op, en ik gevoelde geene opgewektheid om ze noodeloos te rekken; daarom maakte ik het zoo kort mogelijk. Juist verhaalde ik, waarom ik mijn kleine lieveling fortuna genoemd had. - ‘Eigenlijk’ - voegde ik er bij - ‘heette zij willie.’
Bij het noemen van dien naam klonk plotseling een gil door de kamer. Ik schrok, en met mij alle de aanwezigen.
Dáár zat, bleek als eene doode, met neêrgebogen hoofd, en de hand op fortuna's schouder geleund, Mevrouw Haughton. Ook mijn kind was doodsbleek geworden. Als levenlooze marmeren beelden staarden zij elkander aan, met hoop en twijfel in het hart. Zoo zaten zij eene wijle, en stonden toen te gelijk op. Mevrouw haughton breidde hare armen uit. ‘Moeder!’ - riep fortuna, uit het diepst van haar hart; en nu ontstond er een tooueel dat geene pen beschrijven kan.
Mij was het als een droom. Wat ik zag begreep ik niet, en toch liet de zamenhang zich zoo ligt raden. Het ging mij als een dolksteek door het hart, een nachtelijk duister omringde mij, en ik zonk half bewusteloos neder. Een verward geluid van stemmen klonk om mij heen, zonder dat ik een woord verstond. Eindelijk kwam ik weder tot mij zelve, en mijn vader riep mij toe:
- Dina! gij hebt immers het kleine portret bij u!

{==138==} {>>pagina-aanduiding<<}

Met moeite bragt ik de hand aan mijne halsketen, opende het medaillon en gaf het hem. Een nieuwe kreet klonk door de kamer, maar ditmaal was het een kreet van de zaligste moedervreugde.
- Ja, ja - hoorde ik Mevrouw haughton met de grootste ontroering zeggen - ja, ik ken het, ik ken het....het is mijne willie, mijne kleine willie! - Daarbij drukte zij het portret aan hare lippen en overlaadde het met kussen.
Nu had ik geen verdere bewijzen meer noodig: die kreet, die opgotogen vreugde, die kussen....het was hare moeder!
Mevrouw haughton was uitgeput weder in haren stoel nedergezegen; fortuna lag voor haar op de knieën, met het hoofd in haren schoot, en snikte luid. Allen zwegen deelnemend. Nu trad de Overste haughton, die tot hiertoe onbewegelijk als een beeld gestaan had, nader, beurde fortuna op, nam moeder en dochter bij de hand, en leidde ze buiten de kamer.
Ik sloot op nieuw mijne oogen; maar de tranen openden zich toch eenen weg, en vloeiden rijkelijk over mijne wangen. Mijne zelfbeheersching, de vrucht van een veeljarig lijden, begaf mij dezen avond. Daar voelde ik in mijne smart den warmen deelnemenden druk eener hand, die mij weder opbeurde. Het was nevill, die naast mij stond en mij aanzag met eenen blik, zoo hartelijk en trouw, als wilde hij mij toeroepen dat hij ten volle gevoelde wat in mijn binnenste omging.
Toen de Overste haughton terugkwam kregen wij nadere opheldering.
Mevrouw haughton had, nog zeer jong zijnde, eenen Kapitein moreton gehuwd en was hem naar Oostindié gevolgd, waar mijn kind wilhelmine geboren werd. Het kind was echter zoo zwak en teêr, dat de geneesheeren het voor hopeloos verloren verklaarden, als het blootgesteld bleef aan het Indische klimaat. Zwaar viel het der moeder van haar kind te scheiden, maar toen het omstreeks twee jaren oud was, gaf zij aan de dringende raadgevingen gehoor, en besloot het aan hare bloedverwanten in het noorden van Engeland te zenden. Eene Engelsche dienstbode vergezelde het kind, en beiden zouden de reis doen onder toezigt van eene vriendin der moeder, welke insgelijks tot herstel van hare gezondheid naar Engeland terugkeeren wilde. Maar deze dame stierf op de reis, en sedert dien tijd hadden de ouders alle sporen van het kind en de dienstbode verloren; alleen leverde de Kapitein van het schip het bewijs, dat beiden in Engeland aan wal gegaan waren. Sedert waren ruim vijftien jaren verloopen. De dienstbode was ruim van reisgeld voorzien geweest, daarenboven was haar de geheele rijke garderobe van het kind toevertrouwd - reden genoeg om een slecht mensch tot de schanddaad te verleiden, ten gevolge van welke het kind in ons huis werd opgenomen.
Het raadsel, dat fortuna's kindschheid omsluijerde, was alzoo opgelost.
Ik ging zoodra mogelijk naar mijne slaapkamer, en verbeidde met gespannen verwachting de komst van mijn kind.

{==139==} {>>pagina-aanduiding<<}
want dat fortuna nog dezen avond bij mij komen zou, dat wist ik zeker. De maan scheen helder door het venster, en de schaduw der boomen, die door den frisschen nachtwind heen en weder bewogen werden, hulden nu eens mijn bed in zachte schemering, dan weder viel het volle licht der maan op mijn gelaat. Even zoo, tusschen licht en duister, werd mijne ziel geslingerd. Allengs echter begon mijn bloed bedaarder te stroomen; het suizen van den wind klonk mij als muzijk uit hooger sféren; meer en meer verhief zich mijn hart boven de aardsche zorgen, en ik bad God, dat Hij alles ten beste keeren mogt. In die kalme stemming had ik eenigen tijd gelegen, toen ik voetstappen hoorde.
Mijne lieveling kwam, doch niet alleen. Fortuna trad hand in hand met hare moeder binnen, en stond met haar voor mijn bed, zacht door het maanlicht beschenen. Het witte nachtgewaad van mijn kind schitterde als het zilveren kleed eens engels. Wij spraken weinig; maar Mevrouw haughton zeide mij woorden, die mij als hemelsche dauw verkwikten en versterkten. Daarop liet zij mij met háár, met mijn kind alleen.
Mijne fortuna viel mij weenend om den hals, en daar ik nu bedaarder was dan zij, zoo vierde ik aan mijne liefde jegens haar de volle teugels. Zij werd kalmer, en begon te spreken, en schilderde mij hare vreugde af, en nu sprak zij woorden, die ik nooit vergeten zal; woorden die dezen avond tot den zaligsten van mijn leven maakten. - ‘God zegene u, mijn lief, mijn edel kind, mijn kind!’ - zeide ik, toen ik haar den nachtkus op het voorhoofd drukte, en: - ‘Goeden nacht, mijn Tante dina! altoos de mijne!’ - antwoordde zij innig kinderlijk.
Schooner dan ooit drongen den volgenden morgen de eerste zonnestralen door de vensters van het huis, waarin arthurs geboortedag gevierd zou worden. Overal vrolijke gezigten, van alle kanten vreugde en hartelijke gelukwenschen! Er zijn enkele dagen vol verrukking, waarop de mensch met volle teugen den vreugdebeker van vriendschap en liefde drinkt; waarop geen wolkje den helderen glans der zaligheid verduistert: - zulk een dag was deze geboortedag, die in het gedenkboek mijns levens met gouden letters staat aangeteekend.
Ik was tegen zooveel aandoening niet bestand, en had mij des namiddags naar het stilste vertrek van het huis begeven, en mij nedergelegd om een weinig te rusten. Slechts uit de verte drongen tusschen beiden eenige vreugdeklanken tot mij door; dan werd het weder stil om mij heen; maar in mijn binnenste vond die vreugde een eindeloozen weerklank. Ik was innig tevreden met mijn lot en met de wereld.
Een goed half uur had ik zoo gerust, toen ik in den tuin voetstappen hoorde. Ik kon niet zien wie voorbij gingen, maar de wandelaars kwamen nader, en fortuna sprong, vlug als eene hinde, door een der openstaande lage vensters naar binnen. Lagchend volgde nevill door het andere. Toen hij verschooning vroeg wegens het storen van mijne rust, zeide ik: ‘Reeds

{==140==} {>>pagina-aanduiding<<}
lang verlangde ik mijn kind te zien!’ Fortuna omhelsde en kuste mij.
- En wilt ge dan mij niet óók welkom heeten? - vroeg nevill.
- Gij zijt mij altijd welkom! - antwoordde ik en reikte hem de hand. Hij drukte die en zweeg eene poos. Toen hernam hij, half ernstig half schertsend:
- Tante dina! ik ben hier gekomen, om eene gunst van u te vragen, de grootste die ik ooit van iemand gevraagd heb.
Verrast keek ik op; hoop en twijfel bestormden mijn hart. Toen ik te vergeefs naar woorden zocht, vroeg hij met eene zachte stem en neêrgebogen hoofd: ‘Wilt ge mij uwe fortuna schenken; opdat zij voor eeuwig mijne fortuna, mijne geluksgodin worde en mijne lieve vrouw?’
Ik zag beiden aan. Op zijn gezigt speelde een verlegen glimlach, terwijl een gloeijende blos hare wangen bedekte. Nu wist ik wat ik te antwoorden had; maar de stem weigerde mij nog altijd hare dienst: de hoogste vreugde en de diepste smart zijn sprakeloos. Eindelijk stamelde ik, hunne handen in elkander leggende: - ‘God zegene u, mijne kinderen!’ - Nevill drukte mij eenen kus op het voorhoofd, fortuna drukte mijne hand aan haar hart, en zag mij met hare heldere oogen zoo innig gelukkig aan, dat ik mijn dierbaar kind op nieuw in mijne armen moest sluiten.

Mijne geschiedenis is ten einde; daarom nog slechts weinige woorden ten slotte. Mijn kind was nog zeer jong, en nevill had nog een goed eind wegs af te leggen, eer hij onbekommerd het lot eener beminde vrouw aan het zijne verbinden kon. Daarom werd bepaald, dat het huwelijk nog een of twee jaren verschoven zou worden, en dat fortuna inmiddels hare bloedverwanten in het noorden van Engeland zou bezoeken.
Sedert fortuna in ons huis was, had ik geen zoo treurigen winter gekend als dezen; want mijn kind was nu verre van mij verwijderd. Maar de hoop hield mij staande, en naauwlijks was de lente gekomen, of zij bragt mij niet alleen bloemen, maar ook alle vreugde terug. Eene predikantsplaats in onze nabijheid, die de Heer beresford te begeven had, werd vacant, en eer de zomer ten einde was, vierden wij er de intrede van nevill. Kort daarop werd hij met fortuna voor tijd en eeuwigheid vereenigd.
Terwijl ik dit schrijf dartelt een klein meisje in mijne kamer, en verjaagt door vrolijk gesnap alle sombere gedachten, die over mijn treurig lot zouden kunnen opwellen. De kleine snapster heet dina en is het dochtertje van ‘mijn kind.’ Als ik de kleine aanzie, is het mij soms, als of ik twintig jaren jonger ware, en als of de kleine fortuna nog voor mijn bed speelde. Zoo zijn moeder en kind, het verledene en het tegenwoordige, voor mij in een lieflijken krans zamengevlochten.
Hoe zou de mensch zich ongelukkig kunnen gevoelen, die een hart gevonden heeft, dat hem bemint!


{==141==} {>>pagina-aanduiding<<}

Mengelwerk.

De societeits-eilanden.

Naar F. Gerstäcker.

Otaheite.

(Vervolg en slot van bladz. 68.)

Het gebergte van Otaheite, niet zoo pittoresk als dat van Imeo, maar hooger en trotscher, lag nu digt voor ons. Welk een onderscheid tusschen deze en de Sandwich-eilanden! Dáár kale heuvels en lava-klompen, gele dorre rotsen, alleen het lage land en de dalen en zelfs deze niet tot in de hoogte begroeid; - hier de weligste plantengroei van den uitersten rand der zee tot aan de hoogste bergtoppen. Dáár de palmen als met eene karige hand verdeeld, en slechts aan den waterkant en in de diepste dalen voorkomende; - hier in digte bosschen vereenigd beneden aan het strand, en in kleinere en grootere groepen op al de lagere heuvels. Het was een verschil als dag en nacht!
Wij kregen overigens tijd genoeg om de kust, waarvan mijne Indianen evenwel natuurlijk geen de minste notitie namen, te beschouwen en te bewonderen; want wij hadden den geheelen achtermiddag werk om de haven van Papetee te bereiken. Eerst met het vallen van den avond zagen wij in de verte, na om eene punt (zoo ik meen Pointe Venus geheeten) gevaren te zijn, de huizen en eenige schepen in de haven voor ons liggen, en toen het donkerder werd blonken ons van daar lichten te gemoet.
Wat beteekenden die gelijkbrandende lichten op geregelde afstanden aan het strand? Eene straatverlichting? Die gedachte was te stout; en toch zag het er in de verte bijkans zoo uit. Nog een uur geduld, en het raadsel zou opgelost wezen; ook had ik nu genoeg te doen, om onze boot langs

{==142==} {>>pagina-aanduiding<<}
de ver in het vaarwater uitstekende riffen te sturen - de drie Indianen zaten te roeijen.
Wij kwamen nader en nader; tusschen twee der ten anker liggende schepen voeren wij door, en mijn oude Indiaan, die reeds meermalen hier geweest was, wees op een der lichten als onze aanlegplaats. Ik hield er regt op aan, en - bij alle zonnen van het firmament - het was een straatlantaarn, een eerzame oude straatlantaarn, met een dof flikkerend oliepitje, vlak onder een palmboom, en daarboven schitterde en fonkelde het Zuiderkruis. - Ik was waarlijk aangedaan op het gezigt van die oude lantaarn - o, wat lieve, aangename herinneringen werden door haar opgewekt! - Zulk een vriendelijk memento hier, midden in den Stillen Ocean, te vinden, was inderdaad eene verrassing.
Ons vaartuig raakte grond; ik sprong aan wal. Het strand was juist daar, waar wij aangelegd hadden, zeer levendig; eene menigte Indianen van beider kunne en blanken van allerlei slag wemelde hier in het rond, en er scheen eene buitengewone drukte te heerschen, toen eensklaps uit de nabijheid het krijgshaftig geluid van een tromgeroffel mij in de ooren klonk. ‘Revolutie!’ was mijne eerste gedachte; sommatie aan het volk om uiteen te gaan, korte aanspraak van den Commandant, voorlezing van de oproer-acte enz. enz. enz.! Mijne vrees was echter ongegrond. Wel behelsde die roffel en de daarop volgende zich allengs verwijderende marsch eene uitnoodiging om uiteen te gaan; maar zij was van geheel vreedzamen aard en de gewone taptoe. Een half uur later werd een kanonschot gelost, en na dit signaal mag geen Indiaan zich meer in de straten laten vinden. Maar reeds eer het zoo laat was had de menigte zich geheel verstrooid, en ten acht ure lag de kleine stad zoo stil en rustig daar, als ware zij uitgestorven.
Ik wandelde intusschen aan het strand op en neder om een behoorlijk logement te vinden, waar ik mijnen intrek kon nemen; maar hoewel het niet aan eene menigte van kroegen en drinkhuizen ontbrak, waarvan sommigen zelfs met den weidschen naam van Hôtel prijkten, bleven mijne nasporingen vruchteloos, en besloot ik dezen nacht liever nog maar aan boord van mijne boot te slapen.
Dit was echter spoediger gezegd dan gedaan. Om de vlak

{==143==} {>>pagina-aanduiding<<}
aan het strand gaande deining te vermijden, waren de Indianen met de boot een honderd passen ver in zee gaan liggen, en sliepen reeds als rozen. Aan het strand wilde ik ook niet blijven; ik trok dus mijne kleederen uit, waadde zoo ver ik grond voelde, nam eindelijk, toen het water te diep werd, mijn pak in de linkerhand en zwom tot aan de boot. - Tien minuten later lag ik, met het gezigt naar de vriendelijk flikkerende straatlantaarn gekeerd, warm in mijne dekens gewikkeld in de boot, en verdroomde mijn eersten nacht te Otaheite.
Met het kanonschot, dat het aanbreken van den dag verkondigde, ontwaakte ik en kon ook niet weder inslapen; want ik was zeer verlangend om de haven van Papetee, waarvan ik reeds zoo veel gelezen en gehoord had, ook bij het daglicht te kunnen bewonderen. Maar gelijk het immer gaat als de verwachting te hoog gespannen is, zoo ging het mij ook hier. Ik vond mij zeer te leur gesteld. De bergen, die den achtergrond van het tafereel vormen, zijn wel is waar hoog en, zoo als ik reeds zeide, tot op de hoogste toppen begroeid; maar zij wijken allengs te ver van de kust af en hebben te weinig scherpe omtrekken, om een schilderachtig panorama te vormen.
Daarentegen leverde de stille, aan den eenen kant door vriendelijke woningen en tuinen, aan den anderen door de schuimende branding omzoomde haven een allerliefst tafereel op, en een klein met palmen begroeid eilandje, dat juist aan den ingang lag en vroeger een geliefkoosd verblijf der Koningen van deze groep was, stak schilderachtig af tegen den achtergrond aan den zeekant, die deels door het ruime watervlak, deels door de trotsche bergruggen van Imeo gevormd werd. Boven en beneden vormden twee in zee uitloopende landtongen een halfrond, waar binnen de stad Papetee lag. Van den zeekant gezien scheen deze echter naauwlijks den naam van stad te verdienen; zij geleek veeleer naar eene onafgebroken reeks van kleine buitenplaatsen, gelijk men ze in de nabijheid van groote steden vindt; alleen strookten de hier en daar uitstekende hôtel-uithangborden niet met het landelijk stille karakter van het geheel.
Er lagen niet zoo veel schepen als ik gewacht had hier te zullen vinden; slechts een paar walvischvangers, een Fransch-
{==144==} {>>pagina-aanduiding<<}
man en een Amerikaan, twee of drie koopvaardijschepen, een naar Sidney bestemde schooner, onderscheiden Gouvernementschooners, waaronder ook de Kamehameha; een allerliefst vaartuig, hetwelk de Franschen een groot jaar geleden, benevens 20,000 dollars klinkende munt, aan de arme Sandwich-eilanders formeel ontnomen hadden.
Mijne Indianen hadden met het aanbreken van den dag de boot weder digt aan den wal gebragt, (waarbij zij, in 't voorbijgaan gezegd, niet weinig verbaasd waren geweest mij weder aan boord te vinden,) en bragten nu hunne lading levensmiddelen aan land. Ik begaf mij op weg om eene woning te zoeken, maar bevond weldra dat die niet zoo gemakkelijk te vinden was. Vóór alles moest ik mij ook weder eenige kleedingstukken aanschaffen en trad dus in een der Engelsche winkels binnen. Aan mijne plunje konden de menschen terstond zien dat ik pas aangekomen was, en toen ik een der aanwezige personen naar de beste herberg om te logeren vroeg, gaf hij ten antwoord dat ik moeijelijk te regt zou komen, daar de hôtels hier niet tot het verleenen van huisvesting ingerigt waren, en de vreemdelingen, die hier eenigen tijd vertoefden, gemeenlijk eene kamer huurden en in een logement gingen eten. Ten slotte vroeg de goede man met een vriendelijk lachje, met welk schip ik toch wel gekomen was, daar er sedert drie dagen geen was binnengeloopen?
Ik antwoordde dat ik met een walvischvanger tot Maiao gekomen en van daar met eene boot naar herwaarts overgestoken was.
- Met een boot? - Met een walvischvanger? - dus bootsman?
- Bootsman. - antwoordde ik, mij in mijn lot schikkend, en tevreden dat ik ten minste niet voor een gemeen matroos werd aangezien.
- Maar dan zult ge moeite hebben om een verblijfkaart te krijgen; - vervolgde de man - de politie is hier zeer streng; en zonder verblijfkaart mag niemand u een nacht huisvesting geven.
Verblijfkaart! Straatlantaarns! Politie! - o Zoete, aangename herinneringen! Ik kon mij tegen eenen aanval van heimwee niet verzetten, en keek den man aandoenlijk aan. Hij scheen echter mijne aandoening voor angst te houden, want

{==145==} {>>pagina-aanduiding<<}
hij trachtte mij gerust te stellen en meende dat alles nog wel te regt kon komen, als ik maar een goeden vriend wist te vinden, die voor mij wilde instaan.
Ik verzekerde hem dat ik mijn best zou doen; kocht wat ik noodig had, en meer dan hij waarschijnlijk had verwacht, en ging toen naar het politie-bureau om eens te hooren wat er eigenlijk noodig was. De Commissaris van politie was er nog niet en ik werd over een uur terugbesteld; maar de aanwezige klerk zeide mij dat ik waarschijnlijk wel een borg zou noodig hebben. - Dit bleek echter later het geval niet te zijn; want toen ik terugkeerde en den inmiddels verschenen Commissaris mijne papieren vertoonde, werd ik door dezen zeer vriendelijk ontvangen en verkreeg zonder verdere moeite mijne verblijfkaart.
Op mijne morgenwandeling had ik een uithangbord gezien, met het opschrift: Merz, Tailleur; Schneider; Taylor. Dezen besloot ik thans op te zoeken; misschien kon ik daar een kamer huren en mijn bagage in veiligheid brengen.
De kleine kleermaker zat juist met een Engelschman - die later bleek een incognito reizende Duitsche Jood te zijn - een Franschman en de Indiaansche vrouw van dezen laatsten, aan het ontbijt, en reeds na vijf minuten stond mijn besluit vast om hier, als het maar eenigzins mogelijk was, mijnen intrek te nemen; want de man was een echt ‘origineel.’ Hij sprak gedurende het ontbijt met ons alle vier, met ieder in zijne taal, en radbraakte alle vier de talen op zulk een koddige manier, dat ik een geheele poos lang goed moest oppassen om te ontdekken welke hij juist onder handen had. Hij was een Straatsburger, en als zoodanig had hij het regt om geen Duitsch te spreken; maar hij sprak ook geen Indiaansch, geen Fransch en geen Engelsch, ofschoon hij in al de vier talen geschiedenissen vertelde. Nog nooit had ik op mijne reizen iemand ontmoet, die zoo volstrekt geen enkele levende taal sprak als dit kleermakertje; het was een gepersonifiëerd Babel in miniatuur.
Gelukkig had hij eene kamer te verhuren, en hij was even verblijd er eenen huurder voor te vinden, als ik het was dat ik zoo spoedig onder dak zou komen. Weldra werden wij het dan ook over den prijs eens, die voor de kamer, met bed, tafel of stoel, een dollar in de week zou bedragen. Mijne

{==146==} {>>pagina-aanduiding<<}
eerste zorg was nu, mijne goederen in veiligheid te brengen, en een half uur later was ik in mijne nieuwe woning op order.
Thans had ik vóór alles behoefte aan een bad, en het kleermakertje verzekerde mij, dat wij op kleinen afstand eene heerlijke badplaats zouden vinden in eene beek die in de naaste rotskloof uit het gebergte stroomde. Van zout water had ik in den laatsten tijd mijn bekomst gehad; ik verlangde zeer naar zoet water, en daar mijn hospes zich bereid toonde om mij te vergezellen, zoo kuijerden wij langzaam langs een fraaijen breeden weg tusschen tuinen en oranje-plantsoen naar buiten. Een klein voetpad leidde ons daarna door een guyaveboschje naar eene bekoorlijke onder het digte groen half verscholen badplaats, waar een half dozijn Franschen reeds bezig was zich te verfrisschen. Wij volgden hun voorbeeld en ik vond het bad inderdaad buitengemeen koel en versterkend; de werking er van werd bovendien nog verhoogd door eene alleraardigste verrassing. Nog niet lang waren wij te water geweest toen eensklaps uit het digte groen, dat de waterkom overschaduwde, eene der Indiaansche schoonheden, een jong, misschien achttienjarig meisje, te voorschijn kwam. Zij was gekleed in een der bij deze eilanders gebruikelijke lange roode katoenen rokken, en had een witten bloemenkrans in het lange pikzwarte hair.
- Welkom, wahine! - riepen de Franschen haar lagchend toe - waarom komt ge niet bij ons? het water is koel en er is plaats genoeg!
Het meisje hurkte digt aan den waterkant neder en keek ons spotachtig aan, maar de Franschen hielden niet op haar te roepen en te plagen.
De eigenlijke badplaats bestond hier uit eene kleine, omstreeks twintig pas lange en acht pas breede waterkom, die door eenen dwars door de beek gelegden steenen dam gevormd werd en op de diepste plaats zeven voet diep was. Op deze plaats stond op eene uitstekende punt van den oever een tien of twaalf voet boven den grond afgebroken oude boomstam, die schuins over het water hing.
Het meisje zat nog altijd aan den kant; maar eensklaps, toen een der jonge lieden naar haar toe zwom, verdween zij in het geboomte.

{==147==} {>>pagina-aanduiding<<}

- Ik dacht dat zij bij ons komen zou, - sprak de Franschman terugkeerende.
- Zij zou ook gekomen zijn als gij haar niet verjaagd hadt; - sprak een ander - als men die wilde kinderen maar aan zich-zelve overlaat, zijn ze stout genoeg.
- Miri, miri! - riep op dit oogenblik een heldere lagchende stem die uit de lucht scheen te komen; wij keken op, en boven op den naauwlijks zes duim breeden ouden boomstam, met lange nederhangende haren, het opperkleed afgeworpen, en alleen met den smallen lende-doek bekleed, stond het jonge meisje, stak de armen omhoog, en sprong met een luiden kreet midden tusschen ons in, zonder zich in het minst er aan te bekreunen op wien zij misschien zou neêrkomen. Wij hadden naauwlijks den tijd om ons uit de voeten te maken. Een oogenblik daarna was zij weder aan den wal, klouterde als een eekhorentje langs den stam op, en stond nu, terwijl het heldere water van haar afstroomde en zij zich het natte hair uit de oogen streek, andermaal op hare plaats. Het was inderdaad een bekoorlijk gezigt, en ik kon mijne oogen niet verzadigen aan de jeugdige en krachtige en tevens zoo lieflijke verschijning.
Andermaal stak zij de armen omhoog en wederom verdween zij onder het schuimende water. Ditmaal pasten de Franschen op en zochten haar te vatten, maar dat bekwam hun slecht; met handen, voeten en tanden stelde zij zich te weer, zwom een paar maal de kom rond, en verdween toen, even plotseling als zij gekomen was, tusschen het struikgewas, om niet weder te verschijnen.
Wij keerden nu zelven naar de stad terug, en het was hoog tijd; want naauwlijks tien minuten later viel er een echt tropische regenbui, als of de sluizen des hemels opengezet waren. De regentijd valt hier namelijk zonderling genoeg juist in den zomer, en de maanden Januarij, Februarij en Maart moeten de ergste zijn.
De Fransche regering heeft in Papetee reeds een aantal vrij aanzienlijke gebouwen gesticht en ook vele andere nuttige werken ondernomen. De zoogenoemde Broom-road of Bezemweg, die over het geheele eiland loopt, behoort tot deze laatsten; ofschoon de Indianen, die, om niet en gedwongen, daaraan werken moesten, met den eersten aanleg niet zeer ingenomen waren.

{==148==} {>>pagina-aanduiding<<}
Eene andere voortreffelijke inrigting is de waterleiding, welke het water door ijzeren pijpen tot eene steenen kade aan de baai brengt, alwaar het met een twee duim dikken straal in zee loopt. De in de haven liggende schepen behoeven hunne sloepen met de watervaten slechts daarheen te zenden, om ze binnen weinig tijds op de gemakkelijkste wijze te vullen.
Het was heden Zondag, en tegen tien ure, toen de lucht weder wat opgeklaard was, begon de bevolking zich in de bontste katoenen gekleed langs de straat te vertoonen. Ook ik ging nu weder uit om eens eene kerk te bezoeken. Bijna aan het uiteinde der stad vond ik de meest nabijgelegene, een groot houten gebouw, eenvoudig, maar zeer doelmatig en luchtig ingerigt. Vier deuren aan de vier verschillende hoeken stonden alle open; de binnenste ruimte was reeds met fraai getooide Indianen gevuld, en de stem van den predikant, een Engelschen Zendeling, klonk mij, natuurlijk in de landtaal, te gemoet.
Ik trad binnen en ging op de eerste bank de beste zitten. De kerk rook bepaald naar kokos-olie en haaijenvet - de uitwaseming der inboorlingen heeft veel overeenkomst met die geuren. Maar de bonte kleederdragt der Indianen, de donkere sprekende gezigten, de zwarte fonkelende oogen; daarbij de blanke prediker, die aan het eenvoudig met een wit kleed behangen altaar stond, aan de kinderen van een vreemd menschenras eene hun vreemde godsdienst gebragt had, en deze thans aan hen in hunne eigene taal verkondigde; en dan daarbuiten de wiegelende toppen der palmboomen en het eentoonige bruisschen der branding, hetwelk zich tot in de kerk deed hooren - dat een en ander, ik weet niet, het maakte een zonderlingen indruk op mij, en vreemde gedachten welden daarbij in mij op.
De predikant was een oud man, van een eerwaardig voorkomen, met sneeuwwit haar, zekere Mr. orsmond, die reeds sedert ruim dertig jaren op dit eiland woonde, en, zoo ik mij niet bedrieg, een der eersten was die Gods Woord tot deze heidensche volkeren gebragt hebben.
De man stond daar en predikte nog hetzelfde wat hij hun vóór dertig jaren had gepredikt, en men kon 't hem aanzien dat hij doordrongen was van 't geen hij verkondigde. Het prediken van elk ander zou mij misschien koel en onver-
{==149==} {>>pagina-aanduiding<<}
schillig hebben gelaten; want ook het zendelingswezen is voor velen slechts eene soort van beroep of broodwinning. Ik verdeel de zendelingen in dezulken, die zich inderdaad met heiligen en belangloozen ijver aan de bekeering der heidenen toewijden en leven en goed daarvoor veil hebben, en in de zoodanigen die van de godsdienst eene kostwinning en van de zielen een handelsartikel maken, waarvan zij berekenen hoevelen zij er aan hun eigen belang schatpligtig hebben gemaakt.
Hier nu vond ik een eenvoudigen grijsaard die er volstrekt niet als een dweeper uitzag en zekerlijk geen huichelaar was; die daarbij aan de Indianen de Christelijke Godsdienst als de eenige zuivere en ware voorstelde. Maar wat moet juist zulk een eenvoudige en opregte Evangeliebode wel gevoelen als de gedachte bij hem opkomt: ‘buiten de leer van christus hebben wij aan deze volken de zoogenaamde beschaving, verlichting, verfijning van zeden en duizende andere dingen gebragt, waarvan zij vroeger geen duister begrip hadden.’ - Beschaving en verlichting hebben, helaas, die landen alleen voor de Europeanen of blanken verbeterd, maar voor de Indiaansche stammen zijn zij een vloek geweest. Slechts nieuwe behoeften hebben zij bij hen opgewekt, en hun dan op zijn hoogst de middelen leeren kennen om aan die behoeften te voldoen. Als ik iemand eene wond toebreng en hem daarna weder genees, kan ik toch waarlijk niet zeggen hem eene weldaad bewezen te hebben.
Doch ik keer naar Papetee in de kerk terug. De prediker sprak, zonder pronk of gezwollenheid, op eenvoudigen toon tot zijne gemeente; zijne bewegingen waren natuurlijk en ongekunsteld, en blijkbaar droeg hij iets voor dat binnen aller begrip viel. Ook geniet hij, gelijk ik later vernam, de algemeene achting der inboorlingen. Ongelukkig kon ik geen woord van zijne rede verstaan.
Daarentegen vonden mijne oogen te ruimer stof tot opmerking onder de keur van Indiaansche types, die de godsdienstoefening hier vereenigd had. Naast mij zaten een paar Otaheitische dandy's, die blijkbaar eene ongemeene zorg aan hun zondagsch toilet besteed hadden. Koddig was bij hen de vereeniging van de Europesche en inlandsche kleedij. Van boven waren het, hunne bruine gelaatskleur daargelaten, waardige leden der menschelijke maatschappij, in een zwarten rok, zoo

{==150==} {>>pagina-aanduiding<<}
ongemakkelijk als hij ergens in de beschaafde wereld gedragen wordt, met een wit hemd, witten das, wit vest, witte handschoenen en zorgvuldig gekruld haar; maar het ondereinde bedierf alles: dit stak, als om den deftigen zwarten rok te trotseren, in een rood katoenen lendedoek, en daaronder kwamen de bruine van boven getatoeëerde beenen zoo onschuldig en naakt te voorschijn, als of zij niet wisten dat de panden van den rok het regt hadden om al ware het dan ook maar op een linnen pantalon te hangen.
Het meest interesseerde mij eene vrouw die schuin tegenover mij op eene der houten banken zat, en in het eerst toen ik binnentrad aandachtig naar de preek luisterde, maar nu - als of deze aan hare denkbeelden een anderen loop gegeven had - niet meer op den redenaar lette en in hare gedachten verdiept scheen. Het was eene eenigzins corpulente persone, zeker goed veertig jaren oud; zij droeg het zwarte haar glad naar beneden gekamd, en geen ander sieraad dan een paar breede ringen in de ooren. Een ruime zwart zijden rok hing in het eerst tot over hare voeten neder; maar nu had zij deze tot op de bank opgetrokken, zoodat zij tot aan het onderste gedeelte der kuit uit den rok te voorschijn kwamen. De beenen waren van den enkel opwaarts ter breedte van eene span getatoeëerd, en hare oogen waren met eene zonderlinge uitdrukking op dit oude, thans door de nieuwe godsdienst verbannen tooisel gevestigd. Wat mogt er wel in haar omgaan, terwijl zij deze blaauwe lijnen en krullen, die onvergankelijk in hare huid gegrift waren, beschouwde! Het tatoeëeren van dit gedeelte des ligchaams werd voorheen bij de vrouwen als het teeken der huwbaarheid aangemerkt; en was zij niet op dit oogenblik in gedachten bij de vroegere spelen en dansen harer jeugd, bij de plegtigheid-zelve welligt, die aan hare kindschheid een einde had gemaakt? Zij trok aan haar langen zijden rok, en bragt, schijnbaar zonder zich daarvan bewust te zijn, de hand aan de ooren, die niet meer met bloemen maar alleen met de breede gouden ringen versierd waren; dan liet zij den rok weder over hare beenen vallen, als of zij het tatoeëersel niet langer zien wilde, zette de voeten op den grond, boog het hoofd over hare op de leuning der voorbank gevouwen handen, en scheen vurig te bidden.
De preek was nu geëindigd en de predikant hief een gezang

{==151==} {>>pagina-aanduiding<<}
aan. Hij las eerst een vers van een Otaheitisch kerklied voor, en begon daarop te zingen. Den eersten regel zong hij geheel alleen; bij den tweeden vielen hier en daar een paar zwakke vreesachtige stemmen mede in; bij elk vers schenen de zangers meer moed te krijgen, en het eerst zoo zachte lied zwol langzamerhand tot een vol melodisch gezang. Deze eilanders hebben over het geheel veel vatbaarheid voor muzijk, en meermalen hoorde ik later des avonds op de straat vier of vijf jonge lieden, die weldra door eene luisterende schare omringd waren, zeer aangenaam klinkende meerstemmige gezangen aanheffen.
Na een kort gebed, gedurende hetwelk de geheele gemeente opstond en met den predikant scheen mede te bidden, was de godsdienstoefening afgeloopen.
Ik wandelde toen langzaam weder naar mijne woning, maar was er nog niet aangekomen of er begon weder een hevige regen te vallen, die den ganschen dag aanhield, zoodat er aan verdere uitstapjes niet te denken was. Ik begaf mij dus in het American-hôtel en bragt den namiddag door met het lezen van een boekdeel vol akelige roovergeschiedenissen.
Den volgenden morgen bezocht ik den Heer orsmond. Ik trachtte zooveel mogelijk de in de verschillende Indiaansche talen verschenen werken, als Grammatica's en woordenboeken, te verzamelen; en de Heer orsmond kwam mij juist als de geschikte persoon voor, om mij alhier daarbij behulpzaam te zijn. Hij ontving mij allervriendelijkst en beloofde mij in mijne pogingen naar vermogen te zullen ondersteunen; hij vreesde echter dat dit moeijelijk zou wezen, daar met het drukken van een Otaheitisch woordenboek, ofschoon de behoefte daaraan zich sinds lang had doen gevoelen, eerst een begin en nog weinig voortgang gemaakt was. Reeds den volgenden dag had hij mij reeds niet alleen alle tot nog toe afgedrukte vellen van het woordenboek maar ook eene oude spraakkunst bezorgd, en gaf mij bovendien nog eenige tractaatjes en godsdienstige opstellen in de taal van Otaheite. Een Nieuw Testament in die taal bezat ik reeds. Voorts ontving ik van hem eenige belangrijke mededeelingen over de vroegere levenswijs der inboorlingen en modellen van eenige hunner werktuigen.
De Heer orsmond, vroeger Missionaris, is thans door de Fransche Regering als Directeur der Indiaansche aangelegen-
{==152==} {>>pagina-aanduiding<<}
heden aangesteld, en heeft dien ten gevolge zijne woonplaats, die vroeger aan de andere zijde van het eiland was, verlaten. Naar ik van anderen hoorde schijnt te dier zake bij de overige Protestantsche zendelingen eene vijandige stemming tegen hem te heerschen. Zeker is het dat de Fransche Regering, met welke ook de Roomsche Godsdienst op het eiland is gekomen, hun een doorn in het oog is, en zij ijveren er dus met woorden en in geschrifte tegen, zoo veel zij vermogen. Het is hetzelfde spel dat ook op de Sandwich-eilanden met de godsdienst gedreven werd, en kan tot niets anders dienen dan om de Indianen omtrent den waren aard van de Christelijke Godsdienst in dwaling te brengen.
Den 5den des avonds zat ik in het American-Hôtel en speelde met een paar Amerikaansche Kapiteins eene partij whist. Buiten op de straat, juist het levendigste gedeelte der stad, wandelde de Indiaansche beau monde op en neder - het was kort voor den tap-toe, toen plotseling eene vrouwenstem een luid geschreeuw deed hooren, waarop wij natuurlijk terstond opsprongen om te zien wat er gaande was. Vlak voor de deur vonden wij eene groep, in het midden waarvan eene jonge dame bezig was om luidkeels gillende hare, overigens niet zeer talrijke, kleedingstukken af te werpen. Toen dit na weinige oogenblikken gelukkig geschied was, vlugtte zij in een drom van jonge meisjes, die haar terstond in heur midden namen en spoedig ieder een deel van heur toilet afstonden om de naakte te bedekken. De afgeworpen kleêren bleven midden op de straat liggen.
- What, in the name of common sense, is the matter? - riep een der Kapiteins, toen niemand die kleêren wilde aanvatten.
Het antwoord verklaarde de zaak: - een centiped of duizendpoot! - Het meisje had dit vergiftige insect op haar lijf gevoeld en met waren heldenmoed haar geheele pak uitgetrokken om zich zoo doende tevens van het gevreesde dier te bevrijden.
Ik had een groot glas vol Californische monstergedierten medegebragt, maar onder deze ontbrak mij een Otaheitische duizendpoot; het bundeltje kleêren werd dus, zonder de minste tegenspraak van den kant der inboorlingen, voor goede buit verklaard en naar binnen gebragt.

{==153==} {>>pagina-aanduiding<<}

Zulk een onderzoek van eene complete dames-garderobe was nu misschien wel een weinig ondelicaat; maar het doel wettigde ook hier de middelen, en wat is eenen natuuronderzoeker niet al geoorloofd! Na eene korte jagt ontdekten wij dan ook den vijand, joegen hem in eene plooi, en hadden hem een oogenblik daarna veilig in een bierglas met brandy waaruit ik hem later in mijne groote flesch deed verhuizen. De kleêren bragten wij daarna aan de eigenares terug, die ze echter niet aannemen wilde, dan na herhaalde plegtige verzekeringen dat het beest er niet meer in was.
De duizendpoot is het eenige vergiftige dier dat op deze eilanden gevonden wordt; en ook dit heeft geen eigenlijk vergif bij zich, maar alleen een scherp vocht hetwelk het gebeten gedeelte doet opzwellen, maar nooit den dood veroorzaakt. Daarenboven bijten deze dieren nooit dan wanneer zij getergd worden. Slangen worden op deze eilanden volstrekt niet gevonden, en slechts ééne soort van hagedissen die geheel onschadelijk is. Kapellen en torren heb ik slechts zeer weinige gezien; bij een langduriger verblijf zou men er echter waarschijnlijk meer vinden.
De volgende dag was een Donderdag, en in het eerst verwonderde het mij de Kanaka-vrouwen alle in groot gala te zien; weldra vernam ik dat Donderdags en Zondags namiddags altijd bij den Gouverneur militaire muzijk gemaakt wordt, ten gevolge waarvan die beide dagen ware feestdagen geworden zijn, waarop de inboorlingen met hunne fraaiste kleederen en schoonste versierselen pronken. Deze bestaan, wel is waar, meest uit bloemen en kransen. De mannen tooijen zich ook wel eens met franjesgewijze uitgekamde geel geworden bananenbladen, of met de gele noten der Palma-Christi, even als de Sandwich-eilanders; maar de Indianen op Otaheite hebben ook nog een eigenaardig tooisel dat zij met buitengemeen veel smaak weten te vervaardigen, en hetwelk inzonderheid door de vrouwen, maar somtijds ook door de mannen gedragen wordt. Het is eene soort van diadeem, dien zij uit den bast van de arrowroot-plant maken. Eerst bereiden zij lange sneeuwwitte strooken bast, die zoo fijn mogelijk afgeschaafd worden, en van deze vlechten zij dan kroonen en kransen, waarvan lange pluimen, als waren 't staarten van paradijsvogels, nederhangen, en op de zwarte haren zeer fraai

{==154==} {>>pagina-aanduiding<<}
staan, terwijl dit geheele hoofdsieraad aan de buitendien belangwekkende gelaatstrekken van dit schoone menschenras eene eigenaardige uitdrukking geeft. Voor het overige zijn mannen en vrouwen beide bijzonder op zindelijkheid gesteld. Hunne gekleurde katoenen kleêren en zijden doeken - van deze laatste vooral maken zij veel werk - zijn altijd helder gewasschen; hunne haren glad gekamd en geolied, en hunne handen rein en zindelijk; beide geslachten begeven zich dagelijks meermalen te water.
Otaheite was vroeger om zijne tatoeëerders beroemd; thans echter hebben de zendelingen dit sieraad ‘uit de mode gebragt’, en men ziet alleen nog lieden van zekere jaren, maar geene jonge menschen meer, die getatoeëerd zijn. Natuurlijk stelde ik er veel prijs op, deze oude, met de Europesche beschaving allengs verdwijnende kunstbewerking te leeren kennen, en mij werd tot dat einde een oud tatoeëerder, taitaou, de beste op het eiland, aanbevolen.
Met een der Fransche soldaten, eenen Straatsburger, begaf ik mij Zaturdag den 8sten Februarij op weg, om hem te bezoeken; wij vonden hem te huis, en om toch eene gedachtenis van Otaheite mede te nemen, liet ik mij tatoeëeren. De wijs waarop de Indianen deze kunstbewerking verrigten is zeer eenvoudig. Als verw gebruiken zij het onder een platten steen opgevangen roet van eene verbrande noot, tui tui genaamd, hetwelk aan de teekening eene fraaije blaauwe kleur geeft; en als instrumenten bezigen zij kleine 3 à 4 duim lange werktuigen van gedaante als onze tuinharken, met een korten steel, en voorzien van uit been of vischgraat vervaardigde scherpe tanden. Deze instrumenten hebben van één tot twaalf tanden, al naar mate zij korte of lange strepen willen maken, en elke tand maakt een stip op de huid. Bij het tatoeëeren zetten zij het instrument met de tanden op de huid, houden den steel met de linkerhand vast, en tikken aanhoudend met een ligt stukje hout op den steel, waardoor de tanden langzaam in de huid worden gedreven. Naar het geluid van dit tikken, hetwelk in triolenmaat geschiedt - tat tat tat, tat tat tat - heeft men aan de geheele kunstbewerking den naam van tatoeëeren gegeven. Zij veroorzaakt overigens geen bijzondere pijn; alleen is de zwelling der teekening, nadat de kleur er ingewreven is, gedurende een paar dagen een weinig lastig.

{==155==} {>>pagina-aanduiding<<}

Ik was nu reeds zoo lang op Otaheite geweest en had nog niet eenmaal de Koningin pomare gezien; en toch zouden mijne lezers zeker gaarne iets naders van deze vermaard geworden vrouw vernemen. Het was mijne schuld niet; de Heer orsmond had mij beloofd mij eene audientie te zullen bezorgen, maar scheen hinderpalen ontmoet te hebben; ook zeide mij zijn zoon dat er tusschen hem en de Koningin over het bezit van zeker stuk gronds iets voorgevallen was, waardoor zij juist toen niet op zeer vriendschappelijken voet met elkander stonden. Anders kende ik niemand dien ik in den arm kon nemen; ook wist ik niet regt hoe ik de zaak aanvatten moest. Eindelijk hielp de Straatsburger soldaat mij uit de verlegenheid; hij was reeds geruimen tijd op het eiland en met de zoons der Koningin (waarvan de oudste 12 of 13 jaren is) bevriend, en beloofde mij eene poging te zullen doen om mij den toegang te verschaffen; maar voegde er terstond bij dat de Koningin voor het oogenblik niet gaarne vreemdelingen ontving, daar zij haar in de stad-zelve gelegen zeer fraai huis, uit hoofde van ziekte eener bloedverwante, tijdelijk verlaten had, en in eene der gewone Indiaansche hutten haar verblijf hield.
Liet ik mij als vreemdeling, als een reiziger uit Duitschland voorstellen, dan had ik groot toilet moeten maken, 't geen mij voor 't oogenblik niet goed schikte, en dan kwam de geheele audientie op eene stijve ceremonie neêr; daarom bedacht ik iets anders. Ik verzocht den Straatsburger, mij aan Hare Majesteit als een vreemd muzijkant aan te melden, die met een geheel nieuw instrument naar Otaheite gekomen was. Ik meende namelijk te kunnen veronderstellen dat zij nog nooit eene cither zou gezien hebben. Des Maandags morgens kwam hij mij berigten dat wij nog dien eigen avond bij de Koningin zouden toegelaten worden.
Tegen den avond begaven wij ons op weg en bereikten weldra het tegenwoordig verblijf der Koningin, eene der gewone vrij ruime Kanaka-hutten, die zich door niets bijzonders van eenige andere woning der inboorlingen onderscheidde. Een der jonge prinsen zat voor de deur op eenen steen en hield zijn souper met eene broodvrucht en een stuk visch. Pomares dochter, een meisje van omtrent 12 jaren, en tweeling van den oudsten zoon, kwam ons te gemoet, en beschouwde met groote nieuwsgierigheid het vreemde muzijk-instrument.

{==156==} {>>pagina-aanduiding<<}

De Koninklijke familie zat juist aan den avondmaaltijd, en wij zetteden ons ondertusschen buiten te midden van den hofstoet neder. Het duurde echter niet lang of wij werden verzocht nader te komen. Het huis was van binnen in drie afdeelingen verdeeld - hetgeen anders niet gebruikelijk is - de eerste diende als voorzaal; de tweede was waarschijnlijk voor de kinderen bestemd: de derde was het apartement van de Koningin en haren gemaal. Pomare zat hier alleen op eene mat en naaide een rok. Wij begroetten haar met een: ‘Joranna pomare!’ en zij noodigde ons met een vriendelijken wenk om bij haar neder te zitten. Mijn begeleider verhaalde haar dat ik hier gekomen was om haar een nieuw Duitsch muzijk-instrument te toonen, dat zij waarschijnlijk nog niet zou kennen. Zij bekeek het, maar minder nieuwsgierig dan ik verwacht had, en daar de kinderen en de tot haar gevolg behoorende personen zich rondom ons verdrongen om ook wat te hooren, verzocht zij mij, buiten te spelen, waar zij bij mij zou komen.
Natuurlijk voldeden wij aan haren wensch; zij volgde ons ook weldra en ging op den drempel van hare huisdeur zitten.
Hier moet ik de Koningin tegen die menigvuldige overdrevene en logenachtige beschrijvingen in mijne bescherming nemen, volgens welke zij, bij eene monsterachtige dikte, zich na den maaltijd ter bevordering van de spijsvertering door hare hofdames op den grond zou laten rollen, enz. Vooreerst zijn al deze Indianen zeer sober en eten weinig, en de Koningin wijkt in dezen ook nimmer van de algemeene gewoonte af. Bovendien is pomare niet alleen volstrekt niet bovenmatig zwaarlijvig, maar niet eens wat men dik noemt. Zij is juist niet rijzig, maar toch zeer welgemaakt van gestalte, en heeft een veel ernstiger en eenigzins trotscher voorkomen dan in den regel bij de Kanaka-vrouwen het geval is; doch dit staat haar zeer goed. Zij heeft de eerste jeugd achter zich maar ziet er nog zeer frisch uit; hare houding is edel en vrijmoedig; hare kleeding is even eenvoudig als die der overige inlandsche vrouwen, van welke zij zich uiterlijk door niets onderscheidt. Toen ik haar zag droeg zij een rood neteldoeksch kleed, dat, naar den algemeen aangenomen vorm, van de schouders tot op de voeten nederhing, een klein

{==157==} {>>pagina-aanduiding<<}
doekje om den hals en een grooten mans-stroohoed - eene vrij algemeene dragt der vrouwen - op het hoofd.
Terwijl wij zoo gezamenlijk voor de deur zaten en ik lustig de snaren mijner cither tokkelde, kwam ook haar gemaal, die hier dezelfde betrekking schijnt te bekleeden als Prins albert in Engeland, bij ons. Hij was blijkbaar jonger dan pomare en een schoon man, met sprekende maar een weinig verwijfde gelaatstrekken. Hij plaatste zich naast de Koningin, leunde met den arm tegen het deurkozijn, en bleef zóó staan luisteren. Mijn spel scheen algemeen genoegen te geven; maar het werd donker en ik achtte het dus tijd om afscheid te nemen; ik stond derhalve, tot spijt der kinderen die nog meer wilden hooren, op, gaf aan pomare en haren Koninklijken gemaal de hand, en keerde zeer tevreden over mijne audientie naar de stad terug.
Den volgenden dag wilde ik geheel aan het bezoeken der omstreken besteden. Reeds vroeg in den morgen stak ik over naar het kleine eiland, zoo uitlokkend aan den ingang der baai gelegen, en dat ik reeds vroeger had willen bezoeken. Ik leende tot dat einde, en om geheel ongestoord te zijn, een gewone Indiaansche kano, en voer langzaam derwaarts. Voorheen was dit eilandje hetwelk thans onbewoond is het geliefkoosd verblijf der Vorsten van Otaheite; de laatste koning had al zijne bogen en pijlen - destijds meer een punt van liefhebberij dan een ernstig oorlogswapen - in een afzonderlijk huis op dit eiland, en hechtte aan die verzameling zoo veel waarde, dat aan een vreemdeling bijna nooit vergund werd ze te zien. De Koningin-zelve heeft hier eenige van hare kinderen ter wereld gebragt, en in die dagen moet het kleine eiland voor die eenvoudige menschen een waar paradijs zijn geweest. En thans? Thans hebben de Franschen het in bezit genomen; aan den havenkant staat een batterij van vier 32-ponders; de gebouwen zijn ingerigt tot magazijnen voor scheeps- en artilleriebehoeften en ammunitie; hier en daar liggen hopen puin en oud ijzer- en touwwerk; het gras is plat getreden; op de speelplaatsen der kinderen groeit wild struikgewas, en enkele verspreide kokospalmen staan met gebogen kruin, als zagen zij treurend neder op het verwoeste familie-heiligdom. Een enkel Indiaan woont hier als opzigter der magazijnen; de Koningin-zelve is sedert jaren niet meer

{==158==} {>>pagina-aanduiding<<}
hier geweest. Zooveel te drukker komen hare zonen overvaren, en juist dezen morgen vond ik ze met den Straatsburger die hen hier leert trommelen, eene muzijkale uitspanning waarvoor zij groote liefhebberij schijnen te hebben.
Ik bleef niet lang op het eilandje; alles wat ik daar zag bragt mij in eene zwaarmoedige stemming, en zoo liet ik mij dan ook, zonder te roeijen, langzaam, door een zacht zeewindje, over het koraalrif heen, weder naar den wal drijven.
Des namiddags deed ik eene wandeling naar het gebergte en zocht de bibidioos, of kleine roode bessen, die door de Indianen als sieraad gebruikt worden. Gaarne had ik dezer dagen eens een grooteren togt in het meer binnen 's lands gelegen hooge gebergte ondernomen, hetwelk rijk aan de schoonste en treffendste natuurtooneelen zijn moet; maar het weder was te slecht en onbestendig, en de hooge bergtoppen waren aanhoudend met een digten nevel en met wolken bedekt. Algemeen zeide men mij dat dit de slechtste maanden waren om het binnenland te bezoeken. Desniettemin deed ik in de eerste dagen ten minste eenige kleinere uitstapjes, zoowel van de broomroad uit, als naar boven in het historisch merkwaardige dal dat niet ver van Papetee tot aan de zee uitloopt, en waarin de Indianen zich zoo lang met de grootste dapperheid tegen de veel sterkere Franschen verdedigd hebben, totdat zij eindelijk ten gevolge van verraad hunner eigen landgenooten overweldigd werden. Naar dat dal deed ik den 12den, in gezelschap van den scheepsdoctor van een den vorigen dag aangekomen Bremer walvischvanger, eene korte wandeling die door eene onaangename ontmoeting nog verkort werd.
Den loop van het kleine riviertje naar boven volgend, bevonden wij ons weldra in eene naauwe hoogst romantische bergkloof, aan wier beide kanten hooge en steile, maar digt begroeide rotsen zich verhieven, waarvan de overhangende toppen elkander hier en daar schenen te raken, en tusschen welke de beek zich met moeite eenen weg scheen te banen. Het bosch bestond in het eerst uit eene schier ondoordringbare massa van guyave-, citroen- en oranjeboomen, waarboven hier en daar enkele palmen uitstaken. Verder naar boven vonden wij de kastanje der Zuidzee-eilanden of Mape met hare lauriervormige bladen en als geplooide stammen, benevens de statige wi-boomen, die in vorm en hout veel over-
{==159==} {>>pagina-aanduiding<<}
eenkomst met onze beuken hebben en eene smakelijke, maar ongelukkig op dit oogenblik nog niet rijpe vrucht voortbrengen. Ook de tui-tui of lichtnoot-boom stond hier in groote menigte; hoog daarboven zag het oog duizelend naar de steile rotswanden op, aan welke zich in kleine verdiepingen enkele groepen van drie of vier palmboomen vertoonden, terwijl hier en daar een smalle beek uit het gesteente te voorschijn sprong, en, zich over rotsblokken eenen weg banende, een schuimenden waterval vormde.
De weg werd hier zeer moeijelijk; wij moesten herhaaldelijk den bergstroom doorwaden, en de hitte was vrij drukkend; maar een paar sinaas-appelen gaven ons lafenis, en wij begonnen juist met vernieuwden moed weder naar boven te klouteren, toen ik op eene vochtige plaats in vrij groote menigte eene soort van graauwe noten op den grond vond liggen, die uitwendig veel overeenkomst hadden met de Amerikaansche Hickory- of walnoten. Ik sloeg er eene open en proefde ze: zij bevatte eene olieachtige, maar zeer smakelijke geelachtig witte pit; ook den Doctor smaakte zij, en daar wij door de wandeling een weinig hongerig waren geworden, vlijden wij ons in het gras neder om onzen eetlust te voldoen. Ik voor mij, die met het openkraken vrij vlug was, had misschien drie dozijn van deze noten gegeten, toen het mij eensklaps voorkwam als of zij naar opium smaakten; ik deelde deze opmerking den Doctor mede, die insgelijks reeds meende bespeurd te hebben dat de vrucht narcotische deelen bevatte. Wij besloten dus er vooreerst geene meer te eten, maar liever vooraf de mogelijke gevolgen af te wachten en intusschen een goeden voorraad op te zamelen en op de wandeling mede te nemen. Niet lang zouden wij echter omtrent de werking van hetgeen wij gebruikt hadden in twijfel blijven; ik, die het meest gegeten had, voelde ze het eerst: ik werd duizelig, kreeg als een floers voor de oogen en gevoelde in de maag eene zwaarte als van een klomp lood. De Doctor werd ook onwel, en wij besloten den terugweg te aanvaarden, daar wij toch niet weten konden of er niet nog erger gevolgen te wachten waren. En het zou nog erger worden; weldra werd ik doodsbenaauwd, en het sap van eenige oranjeappelen kon mijnen toestand wel voor een oogenblik verzachten maar mij niet geheel herstellen. Het vergif was nu eenmaal in het ligchaam

{==160==} {>>pagina-aanduiding<<}
en moest er weder uit, en ik dankte den hemel toen het zich eindelijk van zelf eenen uitweg baande. De Doctor, die veel matiger in het gebruik der noten geweest was, kwam er ook gemakkelijker af; en in Papetee aangekomen, lieten wij ons in het American-Hôtel dadelijk sterke koffij zetten, die ons weder een weinig op de been hielp. Met dat al bleef ik nog twee dagen als geradbraakt in al mijn leden en duizelig in het hoofd.
Dit belette mij echter niet den volgenden dag eene nieuwe wandeling naar het binnenland aan de andere zijde te doen, waar de landstreek door de massa van kastanje- en wi-boomen een bijna Europeesch karakter had. Interressant was hier voor mij eene vrij uitgestrekte koffijplantage van een blanke. Deze scheen overigens eene opzettelijke ontginning van den grond niet noodig geoordeeld te hebben; de jonge, deels met rijpe deels met onrijpe vruchten bedekte koffijboomen stonden eenvoudig midden in het bosch onder de groote boomen die ze overschaduwden, en het eenige waardoor zij zich van de in het wild opschietende struiken onderscheidden, was de regelmatigheid waarmede zij geplant waren.
Thans begon echter de tijd van mijn vertrek te naderen; vóór vijf of zes dagen was eene brik uit Calfornië, de Amy Prescott, naar Sidney bestemd, hier binnengeloopen. Mijn geld was zoo ver uitgegeven, dat ik niet eens meer de vracht naar Sidney betalen kon en daarvoor van het te Sidney voor mij gereed liggende geld gebruik zou moeten maken. In schulden wilde ik mij hier niet steken; het beste was dus dat ik verder trok. Die brik zou nu wel, zoo het heette, reeds heden avond onder zeil gaan; maar in dat opzigt was ik reeds te dikwerf misleid geworden om mij bijzonder te haasten; ik bragt dus op mijn gemak mijne goederen aan boord en besloot verder het laatste oogenblik, het ligten der ankers, bedaard af te wachten.
Eene hoofdzaak had ik intusschen nog te bezorgen, namelijk het aanschaffen van een goeden voorraad vruchten voor de zeereis, en daarin was een hier woonachtig Duitscher mij zeer behulpzaam, uit wiens tuin ik bananen en sinaas-appelen kreeg; bovendien voorzag ik mij van versche kokosnoten om te drinken en van citroenen, zoodat ik de vrij lange overvaart gerust te gemoet kon zien. Op de markt zocht ik ook

{==161==} {>>pagina-aanduiding<<}
nog naar ananassen, maar kon er geen vinden, of ik had er den geheelen dag moeten blijven zitten om het oogenblik af te wachten, dat er misschien eene partij aangebragt wierd.
De markt te Papetee is over het geheel zonderling ingerigt en zoo schraal voorzien als trouwens bij de vadsigheid der Indianen te verwachten is. De marktgebouwen bestaan uit twee op houten palen rustende, omtrent 25 pas lange en 10 pas breede stroodaken, waaronder te koop geboden wordt wat juist aangebragt is; maar men kan er tienmaal daags komen zonder misschien meer te vinden, dan aan éénen paal een man met een paar manden bananen, en aan een anderen een meisje met tien of twaalf stelen suikerriet. Het eenige goede is, dat er niet gedongen wordt. De inboorlingen vorderen hunnen, zoo ik mij niet bedrieg door de Regering voor alle artikelen vastgestelden prijs, en daarvan wijken zij niet af. Wie dien niet besteden wil, koopt niet. Maar lastig is het dat zij zich volstrekt aan geen bepaalden tijd houden om met hunne waren ter markt te komen.
De kokosnoten die zij ter markt brengen zijn meestal reeds van den bast ontdaan; maar daar deze reeds na drie of vier dagen bederven en dus voor eene zeereis minder geschikt zijn, terwijl zij in den bast veel langer goed blijven, zoo liet ik er voor mij eene partij plukken van eenen op het marktplein zelf staanden kokosboom. De wijze waarop de Indianen in die palmen klimmen is zeer eigenaardig. Zij bedienen zich daarbij van een ‘schoen’, zoo als zij het noemen. dat is een omstreeks drie voet lang sterk touw, waarvan de einden zamengebonden worden en hetwelk over 't kruis om de beide voeten en den stam wordt geslagen; zoo doende vormt het eene soort van stijgbeugel, en met behulp daarvan, de beide beenen altoos te gelijk optrekkend, klauteren de jonge knapen als katten langs de hooge, maar zelden meer dan een of anderhalf voet in de doorsnede dikke palmstammen omhoog.
Op dezen laatsten dag van mijn verblijf te Papetee was ik nog getuige van een tragisch voorval bij mijn kleinen kleermaker. Het betrof wel is waar eene familie-aangelegenheid; maar vermits het tevens licht verspreidt over het huiselijk leven van bijna alle hier aanwezige ongetrouwde vreemdelingen, zoo meen ik er nog melding van te moeten maken.
Mijn kleermaker had namelijk vóór eenige dagen eene vrouw

{==162==} {>>pagina-aanduiding<<}
genomen; dat is te zeggen - want tusschen trouwen en eene vrouw nemen bestaat hier een zeer groot onderscheid - hij had een meisje bij zich in huis genomen, dat geen werk voor hem behoefde te doen, en van hem, zoo als hij mij zeide, ‘eten, drinken en eene slaapplaats’ kreeg. De bloedverwanten van het meisje waren met die schikking niet tevreden en wilden haar weder uit het huis halen. Doch de held van de naald verdedigde zijne dame ridderlijk, joeg de bloedverwanten de deur uit, en vervolgde hen met een vloed van scheldwoorden in een aantal onbekende talen. Maar toen hij, na zoo gelukkig meester van het slagveld gebleven te zijn, naar zijne dulcinea terug wilde keeren om haar te troosten, was deze uit de achterdeur ontsnapt.
De tailleur was woedend, en zijne gramschap klom ten top toen hij een half uur later van de politie een papier ontving (dat hij zich tot overmaat van ongeluk nog door een buurman moest laten voorlezen, omdat hij die edele kunst niet verstond) waarin hem bevolen werd: ‘de vrouw die hij wederregtelijk in zijne woning verborgen hield, onverwijld aan hare bloedverwanten over te leveren.’ - Zoo werd nog bovendien met zijn ongeluk den spot gedreven! Maar hij was niet ligt bang te maken. ‘Nu zal ik mijn regt doen gelden!’ - riep hij uit; drukte zijnen hoed op het hoofd, nam hem weder af om eerst een schoon hemd aan te doen, trok zijne schoenen aan, zette zijnen hoed ten tweedenmale op, en verliet zijn huis zoo overhaast, dat hij zelfs vergat, de deur toe te trekken. Hij kreeg ook inderdaad zijne schoone weder; de bloedverwanten konden waarschijnlijk eene zoo aandoenlijke en getrouwe liefde niet langer wederstaan, en bragten zelve de jonge vrouw in zijn huis terug. Vier dagen hadden zij nu zeer eendragtiglijk te zamen gehuisd; - vier dagen had de schoone noodig om een nieuwen rok te naaijen, dien haar aanbidder voor haar gekocht had. Daarop had zij woorden gekregen met den kleinen kleermaker van wien zij geld gevraagd had om eenige kleine inkoopen te doen, maar die van geen geld geven iets weten wilde, en nu had zij dezen middag de ‘stille vreedzame woning’ onherroepelijk verlaten, waar onze merz nu zat te treuren en op de ondankbaarheid van het vrouwelijke geslacht te schelden.
Op zulk cene wijze eene vrouw te nemen is hier eene vrij

{==163==} {>>pagina-aanduiding<<}
algemeene gewoonte, en zij, die, om met eene inlandsche vrouw te leven, zich aan eene soort van huwelijksplegtigheid onderwerpen, kunnen zich ook zoo ras zij 't willen weder van haar doen scheiden. De blanken schijnen de Indiaansche vrouwen meer als slavinnen te beschouwen. Gemeenlijk worden zulke verbindtenissen aangegaan met het wederzijdsche bewustzijn, dat zij niet lang zullen duren; maar somtijds is dat ook niet het geval, en dan is de vrouw met hartelijke liefde aan haren man gehecht.
Wat de Franschen en hunne regten op deze eilanden betreft, zoo bezitten zij in wezenlijken eigendom alleen Otaheite en Imeo, het vroegere gebied der Koningin pomare, aan welke zij tegenwoordig een jaarlijksch pensioen van 25,000 francs betalen. De overige eilanden behooren aan andere Koningen en staan onder het Protectoraat van Frankrijk, maar tevens onder de bescherming van Engeland en de Vereenigde Staten, welke beide Mogendheden voorzeker op het bezit van deze weinig voordeel aanbrengende eilanden niet veel prijs stellen, maar ze ook niet aan Frankrijk gunnen.
De hier gestationeerde Fransche oorlogschepen kreeg ik tot mijn leedwezen niet te zien, daar zij zich juist op eenen kruistogt bevonden en nog niet teruggekeerd waren, toen ik den 14den Februarij aan Otaheite en de Gezelschaps-eilanden vaarwel zeide, om naar Sidney te stevenen.





Een dag te Gretna-Green.

(Naar c. dickens.)

Het is een frissche heldere morgen; ik verlaat Carlisle, zonder aan trouwen of bruiloft te denken, om het eenzame Gretna-Green met de meest mogelijke kalmte van ziel te bezoeken en op te nemen. Die kalme stemming is het gevolg van twee oorzaken. Vooreerst ben ik een getrouwd man, en ten tweede ben ik zelfs voor het gevaar van toevallige of onwillekeurige bigamie beveiligd, want ik heb geen vrouwelijk gezelschap bij mij.
Door kale heide- en veengronden of langs sombere dennenbosschen brengt de snorrende spoortrein mij aan het station, welks naam een hoogst onpoëtische conducteur aan de raampjens der waggons schreeuwend komt verkondigen, zonder eenig

{==164==} {>>pagina-aanduiding<<}
begrip te hebben van de ontroering welke het hooren van dien naam bij eene digt gesluijerde jonge dame te weeg brengt, die in een coupé van de eerste klasse gezeten is. Ik, als een getrouwd man met een huis vol kinderen, hoor het woord ‘Gretna’ zonder de minste aandoening; maar twee mijner reisgenooten zegenen den conducteur die hun de aankomst van den trein op de zoo gewenschte plaats aankondigt.
Intusschen betreed ook ik dit oord met bijzondere belangstelling; ik denk aan al de tooneelen die hier zijn voorgevallen; aan de vaders die woedend op dezen klassieken grond gestampvoet hebben; aan de bevende meisjes die van hier over de grens en naar de beroemde hoeve (*) gesneld zijn, om te droomen van het ongestoorde geluk, welks zon iederen stap van deze plaats tot aan haar ver verwijderd graf zou beschijnen. Ik denk aan de schuwe minnaars die al de postpaarden in Carlisle plagten te huren, opdat hunne vervolgers hen niet vóór den afloop der trouwplegtigheid zouden kunnen inhalen; aan de onbeschaamde eischen en bedriegerijen der postillons in Carlisle; aan den dapperen minnaar die uit het raam van zijn rijtuig een paard van zijnen vervolger met een pistoolschot neêrvelde, en aan andere merkwaardige dingen die den meesten van ons bij den naam Gretna invallen.
Het eenigzins poëtische waas, dat misschien over deze mijne overpeinzingen ligt, wordt spoedig weggevaagd door het opkomende slechte weder en de blijken eener zeer prozaïsche concurrentie, waarvan ik getuige ben. Een paar dat zigtbaar met huwelijksplannen hier gekomen is, hoewel het zich bijster inspant om den schijn van onverschilligheid en bedaardheid aan te nemen, wordt door twee vrij gemeen gekleede lieden ijverig aangeklampt. De portier kijkt met een spotachtigen lach naar die conferentie, en vestigt door een wenk ook de aandacht van den conducteur op de merkwaardige groep. De trein snelt voort, en meteen neemt de conferentie een einde. Een der beide mannen brengt het minnende paar naar een klein hôtel van roode baksteenen, dat vlak naast het station ligt, en de ander verwijdert zich met een knorrig gezigt. Ik vraag naar de oorzaak van deze rivaliteit, en men berigt mij, dat

{==165==} {>>pagina-aanduiding<<}
het hier een geestelijken strijd geldt. Bij die gelegenheid word ik in een zonderling plaatselijk geheim ingewijd. Het kleine roode steenen huis is het eigendom van den Heer murray, aan wien insgelijks het beroemde tolhuis toebehoort, dat op den Schotschen oever der kleine rivier ligt, die de grens tusschen Engeland en Schotland uitmaakt. De slimme tollenaar maakt zich zoo doende op het station van de trouwlustige paren meester, brengt ze naar zijn ‘Gretna-Hôtel’ en van daar langs eenen door hooge heggen ingesloten weg over de brug naar het tolhuis, alwaar zij in den echtelijken staat bevestigd worden. Op die wijs heeft murray zeker vijf-zesden van de trouwnering naar zich toe getrokken.
Belanghebbenden behoorden echter in 't oog te houden dat er twee stations zijn, het eene Gretna, en het andere Gretna-Green geheeten, en dat het dit laatste is, waar gelukkige paren in het gezigt van de hoeve Gretna den trein verlaten. Daar ik echter dit voorregt van het Green-station niet kende, zoo zal men mij de dwaling ten goede houden, die mij tot eene wandeling onder een hevigen stortregen over glibberige wegen en door natte weilanden noodzaakt. Desniettemin stap ik onvervaard voorwaarts, passeer het beroemde tolhuis, in welks nabijheid een lompe Schotsche kinkel bezig is paarden voor een wagen te spannen, en bereik eindelijk het ‘Green.’ Dit is een zeer aardig plekje, maar op dit oogenblik ongemeen stil en slijkerig. Het is een driehoekig grasperk voor de dorpskerk die er meer vuil en slecht onderhouden dan oud uitziet; van het dak hangt een dik touw naar beneden, hetwelk boven aan de klok vast zit en nu in den morgenwind langzaam heên en weder slingert. Kinderen van alle denkbare grootte en met onbeschrijfelijke kleederfragmenten bedekt staren mij met wijd opengespalkte monden aan, terwijl ik de kleine hutten voorbijga. Blijkbaar word ik voor een jonkman op vrijersvoeten gehouden.
Ik sla linksöm en ga door eene poort naar de hoeve. Er schijnt heden niets met trouwen te doen te zijn; er heerscht ten minste een doodsche stilte in het groote vierkante gebouw van welks dak het regenwater in stroomen nedergudst. Door het digte gebladerte van eenige statige boomen beschermd nader ik de deur. Zij is gesloten en gegrendeld, zoodat ik op echt aristokratische wijs van den klopper gebruik maak om

{==166==} {>>pagina-aanduiding<<}
mij aan te melden. Eenige minuten later begint een man op zijn uiterste gemak de grendels weg te schuiven, opent de deur, en kijkt mij - ziende dat ik alleen ben - verbaasd, misschien wel wat gemelijk aan. Ik gevoel dat ik mij verontschuldigen moet omdat ik zonder dame hier verschijn, en vraag stoutweg of ik hier ontbijten kan. De man verwaardigt zich niet mij een regtstreeksch antwoord te geven, maar wijst mij in eene ter regterhand gelegen kamer, mompelt binnensmonds dat hij iemand bij mij zal zenden, en verdwijnt.
Ik treed in een langwerpig vertrek met lage verdieping binnen; een zonderlinge mengeling van een dorps-gelagkamer en een fatsoenlijk vertrek. Aan het eene einde staat een buffet met eene niet onaanzienlijke hoeveelheid zilverwerk; boven den schoorsteen hangt een gravure van waarde in lijst en glas; maar links daarvan prijkt eene van die compositiën die honderd jaren geleden in alle dorpsherbergen van Engeland, Schotland en Ierland bewonderd werden. Eene vrouw met een kraproode gevernisde tronie ziet, met eene merkwaardige uitdrukking van liefde in het gelaat, op een kind neder, waarvan het hoofd toevallig te land gekomen schijnt op schouders die voor een geheel ander kind bestemd waren, en welks rokje zoo rijkelijk met kleuren gezegend is, dat onderscheiden andere voorwerpen, die er te digt mede in aanraking zijn, óók hun bescheiden deel daarvan gekregen hebben. Onder dit kunstgewrocht van een reizend kladschilder, dat een familiestuk schijnt te verbeelden, staat het roerende opschrift:

‘Zie hier onz' eerstgeboren zoon 
Zijn vaders trots, zijn moeders kroon.’ 

Ik kan naauwlijks gelooven, dat ik in de beroemde Gretna-zaal ben. De wenken en waarschuwingen voor de bezoekenden, die ik naast den spiegel opgeplakt vind, doen echter allen twijfel verdwijnen. ‘Men wordt verzocht, niet op de muren, vensters en vensterluiken te schrijven.’ Dit verzoek bewijst mij, dat ik mij op eene plaats bevind, waar reeds menig merkwaardig landgenoot vóór mij den voet gezet heeft; ik zie naar de vensters en besef terstond de noodzakelijkheid van de vermaning: elke ruit is letterlijk overdekt met namen, met flaauwe aardigheden, met vermeldingen van ouderdom, stand, bedrijf en andere opschriften. Op eene derzelve vind ik de volgende

{==167==} {>>pagina-aanduiding<<}
leerrijke spreuk: ‘john anderson deed, in 1831 na christus geboorte, te Gretna de grootste dwaasheid in zijn leven.’
Een smerig boek, in den vorm aan een kantoorboek gelijk, en voorzien van het opschrift: ‘Vreemdelingenboek’, ligt in de vensterbank. Vele bladen zijn er uitgescheurd, zoodat de aanteekeningen niet verder loopen dan October van het vorige jaar. Deze bestaan uit reeksen van namen en meestal ongelukkige aardigheden. De eenige merkwaardige naam die ik zie, is die van maria manning, (*) waar de een of ander galante historieschrijver de woorden: ‘later opgehangen!’ bijgevoegd heeft.
In het bestuderen dezer treffelijke openbaringen van het genie word ik gestoord door de komst eener dame van zekeren leeftijd, die zich aan mij voorstelt als de weduwe van den onlangs overleden predikant linton. Zij biedt mij een stevig ontbijt aan, en antwoordt, terwijl dit gereed gemaakt wordt, op al mijne vragen aangaande het onderwerp, waaraan de plaats hare beroemdheid te danken heeft. Daar ik even als de meesten mijner landgenooten in het denkbeeld verkeer, dat het sluiten van een huwelijk te Gretna-Green heden ten dage tot de zeldzaamheden behoort, zoo vraag ik allereerst wanneer het laatste paar op deze hoeve getrouwd was. De oude dame wendt zich zeer bedaard tot de meid die bezig is de tafel voor het ontbijt te dekken, en vraagt: ‘Was het verleden Maandag of Dingsdag?’
De meid, een reusachtigen konden schapenbout in de hand houdend, bedenkt zich een oogenblik en antwoordt: ‘Het was Maandag.’
Ik geef daarover mijne bevreemding aan Mrs. linton te kennen, daar ik gedacht had dat de Gretna-huwelijken sinds lang buiten gebruik waren geraakt. Zij verzekert mij daarentegen dat zij er nog vrij goede zaken meê doet, hoewel niet meer zóó als voor twintig of dertig jaren toen haar man zaliger daarmeê begonnen was. Zij verdwijnt daarop eenige oogenblikken en keert met het een of ander zwaar voorwerp terug, dat zorgvuldig in een ouden zijden doek gebonden is; zij legt haar vracht op de tafel neder, na die vooraf behoorlijk afgeveegd te hebben, brengt haar grooten bril in orde en maakt

{==168==} {>>pagina-aanduiding<<}
voorzigtig de knoopen van den doek los. Twee fraai gebonden boeken komen daaruit te voorschijn; in mijn nieuwsgierigen ijver wil ik ze openslaan, maar de dame gedoogt niet dat mijne ongewijde vingers den schat ontheiligen. Zij stoot mijne hand zacht terug en opent het dikste der twee deelen met angstvallige behoedzaamheid; het dunnere deel is een register op het andere, hetwelk eene korte beschrijving van alle alhier gesloten huwelijken bevat. De aanteekeningen gaan niet verder terug dan tot 1826; maar op de lijst komen verscheiden beroemde namen voor. De weduwe wijst mij met een gevoel van trotschheid op die van eenige Duitsche Hertogen, van Miss penelope smith en haren vorstelijken verloofde (den broeder des Konings van Napels), van den welbekenden sheridan en meer anderen. Al deze merkwaardige paren zijn door een bijzonder teeken onderscheiden.
Na mij dit alles getoond te hebben spreidt de oude dame den doek weder uit, waarop in 't ruw een kaart van Engeland is afgedrukt, rolt haren schat er weder in en houdt hem vast in hare armen gesloten, terwijl zij het gesprek met mij voortzet. Zij verhaalt mij, dat het voorheen niets ongewoons was den predikant van Gretna honderd pond Sterling voor zijne moeite te schenken, en dat zelfs nu nog eene gift van vijftig pond geen zeldzaamheid is. De predikant rigt overigens zijnen eisch in naar de vermoedelijke omstandigheden van het paar. ‘De oude lang’ was de dorpspredikant vóór den overleden linton; deze bepaalde zich tot het trouwen van voortvlugtige paren. De weduwe weet niets van den smid waarvan zoo veel verhaald wordt, en gelooft niet dat er ooit door zulk een man huwelijken gesloten zijn. Zoo veel haar bekend is, moet deze wijs van trouwen te Gretna voor omstreeks honderd jaren in zwang zijn gekomen.
Ik geef den wensch te kennen om het vertrek te zien, waar de plegtigheid plaats heeft. De oude dame geleidt mij door een gang, langs twee glazen kasten vol opgezette uilen, naar een lang vertrek, hetwelk sierlijk ingerigt is, en uit welks ramen men een schilderachtig uitzigt op het dorp heeft. Boven de deur hangt een groot model van een schip; de aan de muren hangende schilderijen verraden een zonderlingen smaak. Aan den éénen kant eene prent, venus en cupido voorstellende, aan den anderen kant een groot paneel, waarop twee ruiters

{==169==} {>>pagina-aanduiding<<}
die in vollen ren eenen vos vervolgen. Het kalme gezigt van een kwakerportret beschouwt met een vergenoegden blik de beide tafereelen. Op de vensterruiten ziet men de namen van een aantal scheepskapiteins - die, zonderling genoeg, de meerderheid der bezoekers schijnen uit te maken. Aan dit vertrek paalt de bruidskamer die met een prachtig geel damasten behangsel prijkt. Ook hier ontwaart men sporen van de gewoonte der Engelschen om de meubels te beschrijven; ik trek de schuiflade onder een toiletspiegel open en vind ook dáár binnen nog namen gekrabbeld.
Meer en meer met al het eigenaardige dezer plaats ingenomen keer ik naar het ontbijt terug, en vind dat de sentimenteelheid geenerlei nadeeligen invloed op mijnen eetlust heeft uitgeoefend. Aan de smakelijke schotels die Mistress linton voor mij heeft doen opdisschen, laat ik volle regt wedervaren, en met het voornemen om eene wandeling door het dorp te doen en nog meer van Gretna en zijne huwelijken te hooren, zeg ik aan de dienstmaagd dat ik tegen etenstijd terug zal komen.
Een morsige weg, waaraan ter wederzijde enkele hutten liggen, leidt naar het dorp hetwelk met Gretna in hetzelfde Kerspel ligt en Springfield heet. Dit dorp is uitgestrekter dan het meer beroemde Gretna; de huizen zijn er grooter, overal vertoont zich meer bedrijvigheid en leven, en er zijn zelfs drie herbergen. Het komt mij zeer waarschijnlijk voor dat ik in eene van deze veel aardigs over de Gretna-bruiloften zal kunnen hooren, en ik treed in diegene binnen, die er het meest aanlokkelijk uitziet. Het gezigt van de keuken herinnert mij onwillekeurig aan een van wilkie's dorpstafereelen. De stevige donkerbruine stoelen onder den ver vooruitspringenden schoorsteenmantel, de reusachtige zwarte ijzeren pot die aan een heugel over het vuur hangt, de vloer van gestampte klei, de aarden en porseleinen potten en schotels, die in een kast prijken waarvan de deuren opzettelijk open gelaten zijn, de op een lange rij staande melkvaten, de oude klok in een ruw bewerkte houten kast - alles herinnert mij de werken van den beroemden Schotschen schilder. Ook de menschelijke gedaanten zijn dezelfde als in wilkie's schilderijen. Voor het venster staat een zware tafel, en daarop zit eene dorps-mode-maakster, wier kleine nette voetjes in de lucht schommelen. Nader bij het vuur tredende ontwaar ik de forsche gestalte

{==170==} {>>pagina-aanduiding<<}
van een jongen Schot, met eene breede muts op het hoofd, die in een ongemeen smerig liederenboekje bladert, maar dit alleen doet om de op de tafel gezeten jonge dame ter sluik nu en dan eens toe te lonken.
Blijkbaar zijn dit twee gelieven en ik ben dus stellig een zeer onwelkome gast. De waard evenwel, een flinke vierkante kerel, zet een allervriendelijkst gezigt en wacht op mijne bevelen. Ik bestel een glas whiskey en noodig hem uit om met mij te drinken. Hij neemt de uitnoodiging aan. Het komt mij voor dat ik nu wel vrijheid heb om mijn onderzoek te beginnen, en ik vraag hem schertsend; of hij wel eens eens paar voortvlugtige gelieven getrouwd heeft. Het meisje op de tafel meesmuilt, en de vader lacht luid over mijne onkunde.
- Getrouwd? - roept hij uit - ja zeker, ik heb er al vrij wat in deze kamer ingezegend - en fatsoenlijk ook.
Een wilgen-stok in zijne hand rondzwaaijend en met de hielen tegen de pooten van de tafel trommelend, waarop hij is gaan zitten, keuvelt hij verder:
- Ja, menig huwelijk is hier in deze kamer gesloten. Lord erskine werd getrouwd op de plaats waar ik zit, - en wel in vrouwenkleêren. De menschen die zich nu laten trouwen zijn meestal arm - zeer velen komen er van Edinburgh. Zij zouden zich even goed overal elders in Schotland kunnen laten trouwen, maar het is nu eenmaal de gewoonte om het hier te doen. Ik geloof dat ons dorp overal bekend en beroemd is. Maar daar komt lang; die zal er u meer van kunnen zeggen dan ik.
Een mager oud man, niet als dorpsbewoner, maar meer naar den trant der hoogere standen en met de eenvoudigheid van een geestelijke gekleed, komt de kamer binnenstrompelen, zijn linkerbeen hard wrijvend. Hij laboreert aan een hevigen aanval van rheumatisme, dit belet hem evenwel niet, aan een klein rond tafeltje te gaan zitten en het glas whiskey aan te nemen, dat ik hem aanbied. Hij wil den edelen drank niet door toevoeging van water bederven, maar gaat al zittende voort zijn linker kuit met alle kracht te wrijven. Hij begrijpt terstond waar het om te doen is, want hij schijnt te weten dat hij voor alle hier komende vreemdelingen een voorwerp van nieuwsgierigheid is, en gevoelt zich dus niet eens buitengewoon vereerd dat ik een bijzondere belangstelling in hem aan den dag leg. Natuurlijk begin ik als inleiding met de

{==171==} {>>pagina-aanduiding<<}
vraag, of het verhaal van den smid eenigen grond heeft, en verneem tot mijne verwondering dat ook hier niemand iets van dien smid weet. De waard kijkt mij met ongekunstelde verbazing aan; hij, die zijn geheele leven hier heeft gesleten, heeft nooit iets van dien man gehoord!
- Ja! - vervolgt lang, al wrijvende - de oude colthart was de eerste predikant van Gretna-Green, zoo ver mij bekend is, en leefde vóór omtrent 120 jaren. Hij was een hoefsmid of een spijkermaker van zijn ambacht - welk van beide kan ik niet met zekerheid zeggen. Zijn huis is reeds lang afgebroken: het stond op de plaats waar nu de school staat, of daaromstreeks.
De klimmende belangstelling die ik voor het verhaal aan den dag leg, schijnt het mooije meisje en haar slimmen minnaar met het smerige boek bijzonder te vermaken. Ik vraag den ecrwaarden lang: of hij mij al de predikanten van colthard af tot op hem toe kan noemen?
- Wel zeker! - antwoordt hij. - Op colthart volgden pasley en elliot, die te gelijk het ambt bekleedden; pasley was de oom van mijn vader. Na deze kwam mijn vader, de oude lang, zoo als de menschen hem noemden; hij woonde ginds te Gretna-Green en heeft menig paar getrouwd. Op hem ben ik gevolgd.
De deftige toon waarop hij dit zegt, verraadt dat hij deze gebeurtenis als het belangrijkste van zijn verhaal beschouwt.
- Tot het jaar 1833 was het aantal huwelijks-inzegeningen steeds klimmende - vervolgt hij met de pedanterie van een statisticus - en bedroeg toen wel drie honderd in het jaar. Na dien tijd is het gedurig verminderd, en tegenwoordig is het door elkander niet meer dan honderd.
Nu doe ik een hoogst ongelukkige vraag; ik wil namelijk weten, of lang zijne functiën ook te Gretna-Hall verrigt?
- Neen! - antwoordt hij, terwijl hij met verdubbelde hevigheid zijn been wrijft en zijn gezigt tot een grijnzenden lach vertrekt - Neen, neen! met de hoeve heb ik niets uitstaan. De menschen dáár schijnen te denken dat de schoenmaker die tegenover hen woont het trouwen even goed verstaat als een ander.
Ik bespeur dat ik hier een gevoelige snaar heb aangeraakt en geef spoedig eene andere wending aan het gesprek, door

{==172==} {>>pagina-aanduiding<<}
te vragen: of de bewoners van Gretna en Springfield op de hoeve of door hem getrouwd worden? Deze vraag vermaakt de beide gelieven ongemeen, en ik zie dat zij elkander veelbeteekenende blikken toewerpen.
- Vooral niet! - antwoordt zijn eerwaarde. - Ik ben tweemaal gehuwd geweest, maar beide reizen in de kerk getrouwd, en dat is het geval met allen die in deze omstreek wonen. Wij trouwen alleen vreemdelingen. Ik weet niet volmaakt juist hoe Gretna in dat opzigt aan zijn beroemdheid gekomen is, maar heb er wel de volgende geschiedenis over gehoord. Eens keerde zekere Koningin met een leger uit Schotland naar Engeland terug. Een menigte meisjes die op de soldaten verliefd waren, volgden dezen tot aan de grenzen, en toen zij daar van hare minnaars afscheid zouden nemen begonnen zij geducht te weenen (greeting). Vandaar kreeg het dorp, als de menschen zeggen, den naam Gretna, of Gretna-Green. (*) Maar de Koningin werd door de bittere klagten der meisjes zoo aangedaan, dat zij aan de officieren beval terstond pastoorsdiensten te verrigten en de minnende paren te trouwen, waarna zij allen te zamen den marsch naar het Zuiden vervolgden.
Hij begint nu te redeneren over de gemakkelijkheid welke trouwlustige personen in Schotland vinden om een huwelijk aan te gaan, en mengt menige verklarende anekdote onder zijne bespiegelingen. Zoodra ik echter het punt der onkosten aanraak bewaart hij een voorzigtig stilzwijgen. Hij schijnt toe te geven dat de betaling zeer verschilt, en ik vermoed dat zij van een glas whiskey tot eene banknoot van aanzienlijk bedrag kan rijzen. Vóór twee jaren, verhaalde hij onder anderen, had een bediende uit het eerste hôtel te Carlisle zich achtervolgelijk bij kleine tusschenpozen met drie zijner vrouwelijke kameraden uit hetzelfde hôtel laten trouwen, en ze ook alle drie weder laten zitten om tot eene vroegere minnares terug te keeren, zonder tot nog toe op eenigerhande wijze geregtelijk daarover gemoeid te zijn.
Nadat ik dit alles aangehoord heb sta ik op om mijn middagmaal op de hoeve niet te verzuimen. De geestelijke heer

{==173==} {>>pagina-aanduiding<<}
verwaardigt zich mij eene hand te geven, de oogen der jongelui glinsteren van vreugde terwijl zij mij zien vertrekken, en de waard roept mij nog uit de deur een vriendelijk ‘vaarwel!’ achterna.
De oude weduwe heeft een zeer goed diner voor mij doen klaarmaken. Terwijl ik daarvan gebruik maak brengt zij mij een exemplaar van het formulier, dat de paren die bij haar getrouwd worden moeten invullen en onderteekenen: het is een kort declaratoir, dat het huwelijk naar de Schotsche wet in tegenwoordigheid der in het stuk genoemde getuigen voltrokken is.
Ik maak nog de opmerking dat op de hoeve zeer goede sigaren te krijgen zijn; 't geen ik aan de omstandigheid toeschrijf dat de scheepskapiteins in den regel tot de rookers behooren. Met een schat van belangrijke bijzonderheden verrijkt neem ik van de beroemde weduwe linton afscheid, zeer tevreden met de wijze waarop zij haar bedrijf uitoefent. Gretna-Hall, de stamzetel der maxwells, bezit nog het privilegie van huwelijks-acten te verkoopen, en zal - gelijk ik aan degenen die hier het huwelijksleven wenschen in te treden verzekeren kan - aan die prozaïsche gasten, die door de liefde alleen niet verzadigd worden, eene voortreffelijke tafel aanbieden.
Ik hoor den bengel op het station luiden.

Karagös.

(Uit de Aanteekeningen van een Russisch Officier.)

Omstreeks vijf jaren geleden lag ik met mijne compagnie in een fort aan de overzijde van den Terek. In het najaar ontvingen wij een transport levensmiddelen, onder aanvoering van een vijf-en-twintig-jarig officier, die bevel had om gedurende den winter bij ons te blijven. Ik zag zoowel aan zijn uiterlijk voorkomen als aan de frischheid van zijne uniform, dat hij zich eerst sedert kort in den Caucasus bevond, nam hem bij de hand en zeide hem: ‘Wees welkom in dit oord; ge zult het verblijf hier een weinig eentoonig vinden, maar wij zullen trachten den tijd door vriendschappelijken omgang te korten; noem mij dus, zoo gij er niet tegen hebt, eenvoudig bij mijnen naam: maximitsch.’

{==174==} {>>pagina-aanduiding<<}

Hij heette gregori alexandrowitsch petschorin, en was een zeer gehard en schoon man, maar zonderling van karakter. Geheele dagen bragt hij op de jagt door, ongevoelig voor koude, inspanning en vermoeijenis; maar in eene kamer kon hij 't minste togtje niet verdragen. Ik heb hem geheel alleen tegen een woedend everzwijn zien stand houden, en des nachts beefde hij bij elk ongewoon gedruisch, van bijgeloovigen angst. Hij was ongemeen rijk en bezat schatten van juweelen en kostbaarheden van allerlei soort. Een rond jaar bleef hij bij ons; doch dat jaar zal ik nimmer vergeten.
Ongeveer zes wersten van ons fort woonde een Circassisch Vorst die zich aan Rusland onderworpen had, en wiens vijftienjarige zoon ons bijna dagelijks bezocht. Petschorin en ik gevoelden eene levendige vriendschap voor dien jongen Circassiër. Welk eene vlugheid van geest en van ligchaam! Welk een verwonderlijke behendigheid! Galoperende raapte hij zijne muts van den grond op, laadde zijn geweer, en schoot zonder ooit zijn doel te missen. Intusschen had hij één noodlottig gebrek: de hebzucht. Ook kon hij geen scherts verdragen; als wij het daarmede wat erg maakten schoten vurige stralen uit zijne oogen en greep zijne hand naar den dolk. ‘Agameet!’ - zeide ik dikwijls tegen hem - ‘gij zult nooit een grijs hoofd op uwe schouders dragen; uw onstuimig karakter zal u in het verderf storten!’
Op zekeren dag verscheen de oude Vorst in persoon, om ons op de bruiloft van zijne oudste dochter te noodigen; eene uitnoodiging die wij volgaarne aannamen. Toen wij het dorp intraden vergezelde ons eene menigte honden met woedend geblaf. De vrouwen verscholen zich zoodra wij ons vertoonden, en de weinige, die wij te zien kregen waren alles behalve schoon.
- Ik had mij een geheel ander denkbeeld van de schoonheid der Circassische vrouwen gemaakt, - zeide petschorin.
- Geduld! - antwoordde ik hem. - Geduld!
Eene groote menigte volks was reeds in de woning van den Vorst verzameld. Men weet dat het in zulke gevallen bij de meeste Aziatische volken het gebruik is, hun huis voor elk open te zetten. Wij werden met groote eerbewijzen ontvangen en in de feestzaal geleid; maar ik droeg zorg mij te verzekeren, waar onze paarden bleven, voor het waarschijnlijke geval dat het feest niet zonder twist zou afloopen.

{==175==} {>>pagina-aanduiding<<}

De bruilofts-gebruiken der Circassiërs leveren niet veel merkwaardigs op. De Mollah of geestelijke leest eenige verzen uit den Koran; men overhandigt aan de jong gehuwden en hunne bloedverwanten geschenken; men eet en drinkt busa, en kijkt naar de zhi ghitofka, waarbij een grappenmaker op een oud hinkend paard het gezelschap door zijne kunsten vermaakt. Met het vallen van den avond beginnen de dansen. Een muziekant speelt daarbij op de drie snaren van een instrument, welks naam mij ontgaan is. De jongelingen en meisjes gaan in twee rijen tegenover elkander staan, klappen in de handen en zingen gezamenlijk. Dan treden ook wel een jongeling en een meisje in het midden, om een beurtzang uit te voeren, die door de aanwezigen in koor wordt afgewisseld.
Petschorin zat naast mij op de eereplaats, toen eensklaps de jongste, zestienjarige zuster der bruid zich voor hem plaatste en een lied zong, nagenoeg van den volgenden inhoud:
‘Onze jonge zhigi-dansers zijn schoon, en hunne kaftans zijn rijk met zilver versierd; maar de jonge Rus is nog veel schooner, en zijn kleed schittert van goud! Hij staat in ons midden als een rijzige populier, maar ach! het is zijn lot niet, in ónze tuinen te groeijen!’
Petschorin stond op, maakte eene buiging, bragt de hand aan zijn voorhoofd, daarna op zijne borst, en verzocht mij, zijn antwoord te vertolken.
Toen het jonge meisje zich verwijderd had vroeg ik hem zacht: - ‘Wat zegt ge nu van de Circassische vrouwen? En wat van deze dochter van onzen gastheer?’
- Bekoorlijk! - antwoordde hij. - Hoe is haar naam?
- Bela.
Bela was inderdaad bekoorlijk schoon; rijzig en edel van gestalte: hare oogen, zwarter dan die der gazelle, drongen tot in het diepste der ziel door. Petschorin was geheel betooverd; hij zag niets meer dan haar, en het jonge meisje wierp uit de verte blikken op hem, die getuigden dat ook hij een diepen indruk op haar gemaakt had.
Mijn vriend was niet de eenige onder de gasten, wiens oogen op de schoone vorstendochter gevestigd waren. In een hoek van de zaal zag ik twee andere oogen die haar insgelijks met fonkelende blikken volgden. Het waren die van een

{==176==} {>>pagina-aanduiding<<}
mijner oudste bekenden in dit land. Zonder juist een vijand der Russen te zijn, kon kasbitsch toch niet als een opregt bondgenoot beschouwd worden; zijn gedrag was raadselachtig. Dikwijls leverde hij ons schapen tot matigen prijs; maar hij zou zich liever alles getroost hebben, dan een kopek minder aan te nemen dan hij geëischt had. Het gerucht beschuldigde hem van deelneming aan al de strooptogten der Abreken naar de overzijde van den Kuban. Klein van gestalte, breed in de schouders, was hij even sterk als vlug. Zijn Tartaarsch opperkleed, dat men Beschamet noemt, was altijd gescheurd, maar zijne wapenen blonken als of zij pas uit de handen eens zwaardvegers waren gekomen. Hij bezat het schoonste paard in de geheele Kabarda, een paard dat mij nog altijd voor de oogen staat. Karagös was de naam van dit edele dier, zwart als de nacht, met een witten bles voor den kop, de schoonste evenredigheid tusschen alle ligchaamsdeelen, en fijne gespierde pooten. Het kon 50 wersten in galop afleggen zonder te rusten, en volgde als een hond zijnen meester, wiens woorden het scheen te verstaan, wiens gedachten het scheen te raden.
Dien avond kwam kasbitsch mij somberder voor dan gewoonlijk; ik werd ook gewaar dat hij onder zijn opperkleed een pantserhemd droeg, en maakte daaruit op dat er iets gaande was.
In de danszaal was het stikkend heet; ik ging naar buiten om versche lucht te scheppen. Het gebergte lag reeds in duisternis gehuld; de nacht was gunstig voor diefstal en roof; ik achtte het noodig eens naar mijn paard te zien, of het wel goed gevoêrd en nog op de plaats was, waar men het gebragt had. Meer dan één Kabardiër had er begeerige blikken op geworpen, een weinig wantrouwen was dus niet misplaatst.
Bij het afdak, dat voor stal diende, hoorde ik twee stemmen, waarvan ik de eene voor die van agameet herkende. De ander sprak zacht. Wat konden zij elkander te zeggen hebben? Hadden zij het misschien over mijn paard? Ik sloop langs den muur tot in een donkeren hoek, om hun gesprek te beluisteren.
- Gij hebt een prachtig paard, - zeide agameet. - Als ik hier meester was, en even als mijn vader eene kudde van 300 uitgelezen merriën bezat, zou ik gaarne de helft voor uwen karagös geven.

{==177==} {>>pagina-aanduiding<<}

- Ik beken - antwoordde de ander, in wien ik nu kasbitsch herkende - dat karagös in de Kabarda zijns gelijken niet heeft. Eens, aan de overzijde van den Terek, was ik met de Abreken op eenen strooptogt, om Russische paarden buit te maken. De onderneming was mislukt en wij werden door de Kozakken vervolgd. Mij alleen zaten er vier op de hielen. Ik hoorde hun geschreeuw; een digt bosch versperde mij den weg. Op mijnen zadel voorovergebogen beval ik mij aan allah, en voor de eerste maal in mijn leven gaf ik mijn paard eenen zweepslag. Zonder aarzelen dook karagös als een vogel tusschen de boomen; mijne kleederen werden verscheurd, mijn ligchaam werd opgereten door de struiken en doornen, maar mijn paard baande zich eenen weg. Ware ik slechts op eigen behoud bedacht geweest, dan had ik beter gedaan 't aan zichzelven over te laten en mij te verbergen; maar ik wilde mijzelf niet redden ten koste van karagös, en de Propheet beloonde mij daarvoor. De kogels vlogen mij om het hoofd; de Kozakken volgden hardnekkig. Eensklaps komen wij aan een diepe groeve, mijn paard springt er over, maar op den overkant glijden zijn achterpooten uit, zoodat het alleen met de voorpooten blijft hangen. Ik laat terstond de teugels los en mij naar beneden in de groeve vallen. Daardoor werd het gered; karagös kwam weder op de been en holde voort. De Kozakken hadden dit voorval gezien, en daar zij waarschijnlijk dachten dat ik den hals had gebroken, vergenoegden zij zich met mijn paard te vervolgen. Maar nu overviel mij een vreeselijke angs. Weêr naar boven geklouterd en tusschen het riet verscholen zag ik alles: in de vlakte galopeerden de
Kozakken; karagös ging een oogenblik op hen af, maar toen zij hem meenden te omsingelen, keerde hij zich om en vlood. Lang vervolgden zij hem; ik beefde van het hoofd tot de voeten, sloot de oogen en bad. Toen ik ze weder opende zag ik karagös, met hoog opgeheven staart, als een stormwind over de vlakte gieren, en de Kozakken met hunne vermoeide paarden naar hunne steppe terugkeeren. Ik bleef uit vrees in de groeve tot dat de avond gevallen was. Plotseling hoor ik een paard snuiven en hinniken; het was mijn trouwe karagös. Sedert dien dag zijn wij onafscheidelijk aan elkander verbonden.
Terwijl kasbitsch zoo sprak liefkoosde hij zijn paard en gaf het de teederste namen.

{==178==} {>>pagina-aanduiding<<}

- Ja! - riep agameet - als ik eene kudde van vijfhonderd, van duizend merriën bezat, ik zou ze allen voor karagös geven!
- En dan zoudt ge nog niet bekocht zijn; - antwoordde kasbitsch - maar karagös is voor geen schatten te koop.
- Hoor mij aan, kasbitsch! - sprak agameet. - Gij zijt een dappere Zighis. Mijn vader, ge weet het, is voor de Russen bevreesd, en verbiedt mij in het gebergte te komen; maar geef mij uw paard en ik zal alles doen, wat gij begeert; ik zal u de beste geweren van mijn vader leveren en zijn beste schaschka. Zijn sabel is een echte Damascener; men behoeft hem maar uit de schede te trekken, dan dringt hij van zelf in het vleesch des vijands. Het pantser mijns vaders is nog beter dan 't uwe. Wilt gij dat alles?
Kasbitsch antwoordde niet.
- Van den dag af, waarop ik uw paard voor de eerste maal zag - vervolgde agameet - hoe het trotsch onder u stijgerde, en duizenden vonken uit de keijen sloeg die zijne hoeven vermorselden - heb ik geen andere gedachte meer gehad; ik verachtte de beste en vlugste paarden mijns vaders, en zou mij geschaamd hebben er een te rijden. Sedert dat oogenblik ken ik geen geluk meer; ik heb de eenzaamheid der rotsen opgezocht, waar ik in mijne zwaarmoedige droomen uwen karagös altoos voor den geest heb: zijn fijne gestalte, zijn majestueusen gang, zijn zwierige manen, zijn sprekende oogen. Ach, kasbitsch! ik sterf van verlangen, als ge mij karagös nog weigert.
Agameets stem werd zwakker; het scheen mij toe dat hij snikte, hoewel hij anders hardvochtig was en niemand hem sedert zijne eerste kindschheid een traan had zien vergieten.
- Luister! - zeide hij na eenige oogenblikken met vastere stem - ik wil het uiterste wagen. Heden avond heb ik gezien hoe uwe oogen op mijne jongste zuster gevestigd waren. Zij is de schoonste in het land! De Turksche Padischah heeft zulk eene vrouw niet in zijn harem. Welaan! Zeg één woord, één enkel woord, kasbitsch, en mijne zuster is de uwe. Wacht mij morgen in het kleine dal, bij de bron, ik zal haar daarheen brengen. Bela is wel even veel waard als uw karagös!
Kasbitsch bewaarde een tijd lang het stilzwijgen, en toen hij het eindelijk afbrak, neuriede hij eene oude Circassische ballade, waarin, bij eene vergelijking tusschen een schoon meisje

{==179==} {>>pagina-aanduiding<<}
en een schoon paard, aan het laatste de voorkeur gegeven wordt.
Te vergeefs weende agameet en stiet in zijn toorn allerlei verwenschingen uit. Kasbitsch bleef onbewegelijk; eindelijk verloor hij zijn geduld: - Ge zult hem niet hebben! - zeide hij. - En bovendien, wat zoudt gij er bij winnen? Meent ge dat mijn karagös zich door ieder laat rijden? Gij zoudt geen drie stappen doen of hij wierp u af.
Bij die beschimping van zijne ruiter-eer kon agameet zijnen toorn niet bedwingen. Ik hoorde zijnen dolk op het pantserhemd van kasbitsch afstuiten; maar met krachtige vuist greep de Circassische vrijbuiter den jongeling aan en wierp hem tegen den muur, dat het dreunde.
Dat zal gevolgen hebben! dacht ik bij mij-zelf, en haastte mij onze paarden te zadelen. Reeds verhief zich een vreeselijk rumoer. Agameet schreeuwde dat kasbitsch hem had willen ombrengen; ieder snelde te wapen. Met het woeste geschreeuw vermengden zich weldra geweerschoten; maar kasbitsch, die reeds in den zadel gesprongen was, zwaaide den sabel als een bezetene en scheen de kogels met zijne kling af te weren. Petschorin wilde in het eerst den uitslag van den strijd afwachten, maar eindelijk gaf hij aan mijnen raad gehoor en wij maakten ons uit de voeten.
Kasbitsch ontsnapte heelshuids aan het gevecht, met de gewone koelheid der vrijbuiters van zijnen stam. Ik herinner mij er een gezien te hebben, die met kogels doorboord scheen als een scherpschutters-schijf, en toch op de been bleef en vuurde.
Tot aan mijnen dood zal ik betreuren en 't mij verwijten, dat ik het door mij afgeluisterde gesprek niet verzwegen heb. Maar in het fort teruggekeerd deelde ik 't argeloos aan petschorin mede.
Vier of vijf dagen na de bruiloft van zijne oudste zuster kwam agameet het fort bezoeken, en begaf zich als gewoonlijk terstond bij petschorin, die gewoon was hem goed te onthalen. Ik was er ook, en wij spraken over paarden, en petschorin weidde uit in den lof van het paard van kasbitsch. De oogen van den jongen Tartaar fonkelden, maar petschorin scheen daar geen acht op te slaan, en mijne pogingen om het gesprek eene andere wending te geven hielpen niet.
Dat zelfde was het geval bij elk der bezoeken van agameet.

{==180==} {>>pagina-aanduiding<<}
De arme jongen verviel en kwijnde. Hij had een hartstogt voor dat paard, als voor eene eerste geliefde.
Eindelijk vernam ik het doel van petschorins onverklaarbare handelwijze.
Agameet zeide eens in eene wanhopige bui, dat hij om karagös de hand aan zich-zelven zou kunnen slaan.
- Mijn arme vriend! - zeide petschorin - ik voorzie dat gij om dit paard uw verstand nog zult verliezen, en toch hebt gij evenveel uitzigt om het ooit magtig te worden, als om de maan met de hand te bereiken. Maar hoe ver zou uwe dankbaarheid zich wel uitstrekken jegens dengeen, die u op den rug van karagös plaatste?
- Ik zou hem alles geven wat hij van mij begeerde; - antwoordde agameet. - Alles!
- In dat geval sta ik er u voor in, dat gij het paard hebben zult: evenwel onder ééne voorwaarde. Zweert gij, die te zullen vervullen, wat het ook wezen moge?
- Ik zweer het! Maar bedrieg mij niet! Ik wil niet bespot worden. Wat verlangt gij in ruil?
- Uwe zuster bela.
Agameet zweeg.
- De ruil is geheel aan uwe keus overgelaten; - vervolgde petschorin. - Ik hield u voor een man en gij zijt maar een kind. Overigens zou 't ook een gevaarlijk geschenk voor u zijn. Hoe zoudt gij zulk een wild paard kunnen berijden!
Agameet beet op zijne lippen en werd bleek.
- Ik neem uw voorstel aan! - zeide hij tegen petschorin. Wanneer zal ik het paard bekomen?
- De eerste reis dat kasbitsch weder in het fort komt. Over een paar dagen moet hij hier een dozijn schapen brengen. Reken op mij, gelijk ik op u.
Toen de afspraak gemaakt was deelde petschorin mij die mede. Ik zeide met nadruk dat ik die afkeurde, en poogde hem tot andere gedachten te brengen, maar mijne vertoogen waren vruchteloos. Hij oordeelde dat het meisje zich over haar lot niet zou beklagen: naar Circassische begrippen zou hij voor den echtgenoot van bela gelden, en een Russisch officier was toch volstrekt geen verwerpelijke partij voor haar; bovendien, zij was hem niet ongenegen; en wat kasbitsch betrof, eenen roover te berooven, daar stak geen kwaad in.
Den avond vóór dat kasbitsch de schapen zou brengen zeide petschorin tegen den jongen Circassiër: - ‘Morgen wordt karagös uw eigendom; maar eerst wacht ik uwe zuster.’
Toen verlieten agameet en petschorin te zamen het fort. De schaking gelukte, waarschijnlijk met voorkennis van bela, en de schildwacht liet des nachts eenen ruiter door, die eene jonge vrouw voor zich op den zadel had.
Den volgenden dag bragt kasbitsch de twaalf schapen. Volgens gewoonte dronk hij, na zijne koopwaar afgeleverd te hebben, met ons thee. Naar de wetten der gastvrijheid had ik hem van het gevaar dat hem bedreigde moeten onderrigten;

{==181==} {>>pagina-aanduiding<<}
maar de noodige beradenheid daartoe ontbrak mij: ik wilde onzijdig blijven en mij niet met de zaak bemoeijen. Wij spraken van de strooptogten die de Circassiërs in den laatsten tijd hadden uitgevoerd, toen de galop van een paard gehoord werd, kasbitsch opsprong en verbleekte.
- Mijn paard! Mijn paard! - riep hij uit - Dat is mijn karagös! De Russen zijn verraders!
Meteen snelde hij naar de poort, - de schildwacht wilde hem te vergeefs den weg versperren, - en buiten gekomen zag hij in de verte eenen Cirsassiër op zijnen karagös gezeten en vlugtende in vollen ren. Hij loste zijn geweer; maar de roover was reeds buiten bereik. Woedend wierp hij 't wapen nu op den grond, weenend en kermend. De bezetting trachtte vruchteloos hem tot bedaren te brengen; hij wierp zich ter aarde, gedroeg zich als een krankzinnige, en bleef eindelijk uitgeput en bewusteloos liggen. Zoo bragt hij den nacht door. Eerst den volgenden morgen keerde zijn denkvermogen terug; hij vroeg naar den naam van den roover. De schildwacht die agameet had zien wegrijden noemde dien, en kasbitsch snelde weg in de rigting van het dorp waar de roover woonde.
Sedert zes dagen was de Circassische Vorst afwezig. Dit vooral had agameet gelegenheid gegeven tot het wegvoeren van zijne zuster. Men denke zich de wanhoop van den ouden Vorst, toen hij terugkomende zijn zoon noch zijne dochter meer vond; beiden waren verdwenen. Agameet kende het dubbele gevaar waaraan hij blootstond: bij zijnen vader, die hem rekenschap van de afwezigheid zijner zuster gevraagd zou hebben, en bij kasbitsch die zijn paard zou hebben terug geeischt. Men zag hem dan ook nooit weder. Waarschijnlijk had hij zich bij de Abreken gevoegd, of bij een anderen rooverstam aan de overzijde van den Terek of van den Kuban. In die rigting was hij althans gevlugt. De oude ongelukkige Vorst moest weldra voor de misdaad van zijnen zoon boeten. Kasbitsch, meenende dat agameet het paard met medeweten zijns vaders ontvreemd had, besloot op beiden wraak te nemen. In een naauwen bergpas op kleinen afstand van het dorp verschelen, wachtte hij de terugkomst van den grijsaard af, die in ons fort zijne dochter was komen zoeken, en sprong, toen hij voorbijreed, achter hem op zijn paard, stiet hem een dolk in den rug, wierp hem uit den zadel, en ontvlugtte.
Van den dag af, waarop bela petschorin had gezien, had hij een onuitwischbaren indruk op haar gemaakt. Zij beminde hem, en de liefde vergeeft en vergeet alles. Zij was beminnelijk, zacht van aard, en ik beschouwde haar weldra als mijn eigen kind, en dacht dat ook zij de genegenheid eener dochter voor mij koesterde. Sedert jaren ouderloos, voorheen te arm en nu te oud om te huwen, was 't mij een genot dit meisje te beschermen en lief te hebben. Zij zong de liederen van haar volk en danste hare Lesghische dansen. Ik heb de aanzienlijkste Russinnen gezien en menig bal van den adel in

{==182==} {>>pagina-aanduiding<<}
Moskau bijgewoond, maar niets uit de herinneringen mijner jeugd was met beea te vergelijken.
Vier maanden lang vergat petschorin de jagt; maar ook niet langer was bela hem alles. Toen werd hij afgetrokken en onvergenoegd, en ging met de armen op den rug in zijne kamer op en neder, als een gevangene wien het aan ruimte ontbreekt. Eindelijk ging hij weder op de jagt en kwam eerst laat terug; zoo hernam hij zijne gewoonte, en zij zegevierde eindelijk geheel over zijne verkoelende liefde. Bela was niet meer voldoende voor zijn geluk. Dat kon haar niet verborgen blijven, en de vrolijkheid van het arme meisje week voor sombere droefgeestigheid.
Ons fort lag op eene hoogte en had een prachtig uitzigt. Aan den eenen kant over eene vlakte, omringd door bergen, met digte wouden bedekt; boven die bosschen steeg hier en daar de rook der dorpen in blaauwe wolken omhoog; in de vlakte zelve, op welige grasplekken, weidden kudden van paarden. Aan den anderen kant, op korten afstand, het voorgebergte van den Caucasus; van de rotsen stroomde een beek die onderscheiden watervallen vormde en om den voet der hoogte kronkelde, waarop de sterkte gelegen was. Van den hoek van een der bastions kon men het geheele landschap overzien. Eens met bela mij daar bevindende zag ik een ruiter op een schimmel gezeten tot op een geweerschot afstands naderen.
- Dat is kasbitsch, op het paard van mijn vermoorden vader! - riep bela uit, en greep mij sidderend aan.
- Dan zullen wij hem ontvangen, zoo als hij verdient! - Gij krijgt een roebel - zeide ik tegen de schildwacht - als ge den moordenaar raakt.
Toen kasbitsch stilstond en naar ons opzag, legde de schildwacht aan, maar zijn geweer ketste. De Zighi zag dat het op hem gemunt was, maakte eenige tergende bewegingen, voegde er een paar scheldwoorden bij, en verdween in het hout.
Toen petschorin dien avond van de jagt terugkwam, viel bela hem om den hals, doch zonder eenige klagt over zijne afwezigheid te uiten. Ik kon mij niet weêrhouden hem te verwijten, dat hij zijne jonge vrouw alleen liet, en zich-zelven aan de wraak der Circassiërs blootstelde.
- Gij weet - zeide ik - hoe wraakgierig dit volk is. Kasbitsch heeft zich hier vertoond om ons te tergen. Hij loert zeker op u. Zijne wraak is met den dood van bela's vader nog niet voldaan. Hij zal 't u nooit vergeven dat gij hem te gelijker tijd zijn paard en zijne beminde hebt doen verliezen; want hij beminde bela.
- Een roover! - riep petschorin met minachting uit.
- Hij zou een beter echtgenoot geweest zijn dan gij, petschorin!
- Is het mijne schuld? Ik zie wel dat bela kwijnt, maar weet niet waarom. Als ik haar vraag: deert u iets? dan is het antwoord: neen. - Verlangt ge nieuwe kleêren of ver-
{==183==} {>>pagina-aanduiding<<}
sierselen? - neen. - Zoudt ge liever naar uw volk terugkeeren? - neen. - En zoo gaan er dagen voorbij, dat ik niets anders hoor, dan haar eentoonig: neen.
Petschorin was een braaf officier en een knap man; doch naar verstand en hart niet zoo gunstig bedeeld, en te koel om het geheim van bela te doorgronden.
Intusschen vertoonde kasbitsch zich niet weder. Zijne verschijning nabij het fort kon echter niet zonder doel geweest zijn. Petschorin haalde eenige dagen later mij over, om aan eene zwijnenjagt deel te nemen. Wij verlieten het fort met tien Kozakken, want ik had geen lust mij door de bergbewoners te laten opligten; het fort, bij gemis van officieren, in gevaar te brengen; eene gevangenschap onder de barbaren te ondergaan, en de zwaarste verantwoordelijkheid op mij te laden. In weerwil echter van onze talrijkheid zwierven wij rond, zonder eenig zwijn op het spoor te komen.
De hitte werd ondragelijk, en wij waren allen vermoeid, behalven petschorin. Ik wilde terug; maar als een bedorven kind wilde hij niet luisteren. Tegen den middag joegen wij eenen ever op; maar hij ontkwam ons.
- Het geluk is ons hier niet gunstig, petschorin! en ik weet niet, welk zonderling gevoel mij zegt, dat wij in het fort noodiger zouden zijn dan hier.
Nu gaf hij aan mijne vermaning gehoor, en wij draafden naar het fort terug; toen wij het naderden hoorden wij eensklaps geweerschoten. Wij snelden voorwaarts om het glacis te bereiken. Het vuur kwam van eene groep soldaten op den wal, en in de verte zagen wij een ruiter vlugten die iets wits voor zich op het paard had. Petschorin slaakte eenen gil, scherper dan wij ooit van de Tschetschensen gehoord hadden, greep zijn geweer en rende den roover achterna. Ik volgde hem met de Kozakken.
Onze paarden waren van de vermoeijenis van den morgen door eene vrij lange halt, die wij gehouden hadden, genoegzaam hersteld, en zoo kwamen wij den vlugteling nader en nader. Ik had dadelijk vermoed dat het kasbitsch was; nu herkende ik hem, en wij zetten op nieuw onze paarden met zweep en sporen aan, en renden dat wij de Kozakken ver achter ons lieten.
Welhaast waren wij op een geweerschot afstands van den roover, wiens paard met zijn dubbelen last minder snel ging.
- Schiet niet! - riep ik petschorin toe - wij moeten hem levend vangen! - Maar petschorin luisterde niet; op het paard aanleggend, vuurde hij. Het arme dier deed nog eenige stappen en stortte toen neder. Op hetzelfde oogenblik sprong kasbitsch met zijnen last uit den zadel; die last was de ongelukkige bela.
De roover riep ons in 't Circassisch eenige woorden toe en zwaaide zijnen dolk, om nog duidelijker te zeggen: ‘als gij nader komt, is zij dood!’ - Ik vuurde en op hetzelfde oogenblik vuurde ook petschorin weder; maar de ontroering deed

{==184==} {>>pagina-aanduiding<<}
ons sidderen en missen. Nu lag bela naast het paard terwijl kasbitsch als een wilde kat tegen de hoogten opvloog en in het hout verdwenen was eer de Kozakken naderden. Al het gebeurde was het werk van een oogenblik geweest. Wij vlogen naar bela. Het arme meisje ademde nog flaauw, kasbitsch had haar den dolk in den rug gestooten. Wij verscheurden haren sluijer om het bloed te stelpen, dat uit de wond stroomde. Petschorin nam haar wanhopend in zijne armen en droeg haar; zoo bereikten wij langzaam het fort. Daar verbond haar de chirurgijn; doch op mijne vragen antwoordde hij, dat zij het einde van den dag niet zou beleven. Zij leefde echter nog twee dagen.
Maar hoe was zij in de handen van kasbitsch gevallen? - In weerwil van petschorins verbod en van mijnen vaderlijken raad, had zij zich buiten het fort gewaagd. Het weêr was drukkend heet; zij was aan de beek gaan zitten om hare voeten te baden, toen kasbitsch, als een tijger uit de struiken springende, haar overviel en wegvoerde. De schildwachten vuurden op hem, maar te laat.
Bela stierf langzaam onder een vreeselijk lijden, terwijl petschorin zich de bitterste verwijtingen deed. Tegen den nacht keerde haar bewustzijn een oogenblik terug en noemde zij zijn naam.
- Hier ben ik, mijne ghanesha! (*) - snikte hij, hare hand aan zijne lippen drukkende.
- Ik voel dat ik sterf. - sprak zij met afgebroken woorden. - Hebt ge mij nog lief?
Petschorin zwoer dat hij haar steeds beminde. Die betuiging scheen haar wél te doen, en kort daarop blies zij den adem uit. Maar het was misschien een geluk voor haar, zoo jong te sterven. Wat zou er van haar geworden zijn, als de wispelturige Rus haar verlaten had? Vroeg of laat zou hij dat zeker gedaan hebben.

Drie maanden later verliet petschorin Georgië om bij een ander regement over te gaan. Sedert heb ik niets meer van hem gehoord. Ik weet ook niet wat er van kasbitsch is geworden; maar eene partij der bergbewoners, die den strijd tegen Rusland het hardnekkigst volhoudt, wordt naar men zegt door een man aangevoerd, waarvan de beschrijving geheel op hem past. Hij wordt afgeschilderd als een duivel in menschengedaante, op wien de kogels geen vat hebben. Hij vertoont zich dikwijls tot aan den voet der verschansingen, gezeten op een pikzwart paard, dat vurig is als een leeuw, en vlug als een hinde. Zou dit misschien karagös wezen? Zulk een edel dier! Het verdiende een anderen ruiter!





{==185==} {>>pagina-aanduiding<<}

Mengelwerk.

Drie maanden op Decima.

(Uit het dagboek van een Nederlandsch koopvaardijkapitein.)

Wij ontleenen de hier mede te deelen bijzonderheden, omtrent het leven op Decima en onze voortdurende betrekking tot Japan, aan het reisboek van een onzer Scheepsgezagvoerders, wiens naam zijne bescheidenheid ons niet veroorlooft hier te uiten; maar die, na een herhaald bezoek op Decima, en door de belangstelling, waarmede hij gedurende zijn verblijf aldaar alles heeft gadegeslagen, opgemerkt en aangeteekend, allezins bevoegd is om over dat eene en andere te spreken. In een tijd, waarin het groote en belangrijke, maar steeds nog zoo raadselachtige land, hoe langer zoo meer de opmerkzaamheid aller beschaafde volken op zich en zijne onverbiddelijke afgeslotenheid ziet vestigen, is elke blik, ook maar uit de verte en steelswijze daarop gericht, belangrijk; hoeveel meer dan zijn dat de opmerkingen en mededeelingen van een man, die er met belangstelling, en - zooveel als de gestrenge landswetten zulks toelieten - van nabij alles gadesloeg en met onpartijdigheid naging en beoordeelde, en die nu op eenvoudigen en ongekunstelden maar levendigen en belangwekkenden toon, zijnen landgenooten verslag geeft van zijne bevindingen, en hen deelen doet in hetgeen er voor zijne oogen omging. Wij behoeven hun daarbij tevens niet te verhelen, dat hij, behalve hetgeen hierbij den lezeren van dit Tijdschrift wordt aangeboden, nog menigen nuttigen wenk en heilzamen raad, tot onzen handel en verkeer met Japan betrekkelijk, vermeend te kunnen geven, die hij, desgevorderd, niet terughouden zal; en hiermede laten wij thans hem-zelven het woord.


{==186==} {>>pagina-aanduiding<<}

I.

Met het aanbreken van den dag, op den 7den Augustus 18-, zagen wij het eerst de vaste kust van Japan, omstreeks Kaap Nombo. Deze kaap is aan hare ronde gedaante zeer kenbaar en voor schepen, die naar de baai van Nagasacki bestemd zijn, het geschiktste verkenningspunt, daar men haar tot op korten afstand veilig kan naderen, en bovendien het voordeel heeft, met de Z.-W.-wind, die hier een groot gedeelte van het jaar door waait, bovengaats te zijn; waardoor het gemakkelijk valt, naar de meer Noord-Oostwaarts gelegene baai van Nagasacki af te houden. Is men kaap Nombo tot binnen een mijl genaderd, dan moet men langs de kust sturen, ten einde den mond der baai niet voorbij te zeilen; wat, als men verder uit den wal was, al heel ligt zou kunnen gebeuren, daar zich dan de geheele kust slechts voordoet als een keten groene bergen, waarin geene de minste opening te bespenren is.
Op kaap Nombo is een Japansche seinpost, van welke men minstens acht mijlen ver in zee kan zien; ik behoefde dus niet verwonderd te zijn toen ik later, bij mijne aankomst op Decima, vernam, dat men, des morgens ten 6 ure, toen ik het eerste land in 't gezigt kreeg, dáár reeds tijding had dat het Hollandsche schip voor den wal was. Hoewel nu Decima van kaap Nombo nog een paar mijlen landwaarts in ligt, wist men daar reeds, dat het schip opzeilde, toen ik naauwlijks eene schaduw van het land zag; het zou dus moeijelijk zijn ongemerkt de Japansche kust te naderen, want ik durf met reden veronderstellen, dat dergelijke seinposten op alle voorname punten gevonden worden.
Bij het naderen der kust liet ik de geheime seinvlag van den grooten top hijsschen, om de Japanners te doen weten, dat dit en geen ander het jaarlijksche Nederlandsche schip was. Die geheime vlag verandert alle jaren, de teekening er van wordt het jaar te voren met het t'huisvarende schip naar Java opgezonden, alwaar zij dan gemaakt wordt, en met het vertrekkende schip, in een verzegeld kistje, medegegeven, onder bewaring van den hoogst aanwezigen Gouvernements-ambtenaar, die onder geen voorwendsel hoegenaamd het kistje aan

{==187==} {>>pagina-aanduiding<<}
den gezagvoerder mag overgeven, vóór men op 25o Noorder-Breedte gekomen is.
Behalve deze vlag, die enkel voor Nagasacki geldig is, ontvangt men nog een tweede van het bestuur te Batavia, die alleen dient, om wanneer men onverhoopt, door nood, in eenige andere haven of plaats op de Japansche kust mogt binnenvallen, de autoriteiten te waarschuwen, dat men het bevriende Nederlandsche schip bevaart, waardoor men dadelijk van 't Japansch bestuur alle hulp erlangt.
Des middags waren wij de opening der baai reeds tot op korten afstand genaderd, toen de lucht, die den geheelen morgen buijig geweest was, hoe langer zoo meer begon te betrekken, en de regen, die weldra met stroomen nederviel, ons alle gezigt op het land benam. Eenige visscherspraauwen maakten van deze gelegenheid gebruik, om naar ons toe te roeijen, ten einde ons eenige ledige flesschen af te bedelen; iets dat zij nimmer zouden gewaagd hebben, als men hen van het land had kunnen zien, daar hun alle gemeenschap met het schip in zee op strenge straffen verboden is. In een oogenblik waren meer dan twintig vaartuigen om ons heen, een bezoek dat mij, als wij zoowel bij een der woeste Zuidzee-eilanden geweest waren, tamelijk ongerust zoude gemaakt hebben; want nimmer heb ik zulke forschgebouwde en gespierde menschen gezien, die, naar hun uiterlijk te oordeelen, gemakkelijk een Europeaan voor hun ontbijt hadden kunnen gebruiken. Zij waren echter met een paar ledige flesschen dubbel tevreden, en getroostten zich gaarne de moeite in zee te springen om die op te halen. Een hunner vaartuigen, vermeteler dan de anderen, maakte zich langszijde van het schip behoorlijk vast, terwijl een lid der bemanning, een Japansche herkules, den grootsten dolfijn dien ik ooit gezien heb tusschen duim en vinger in de hoogte hield, en mij beduidde dat hij daar wat suiker voor wilde hebben. Ik gaf hem een zakje met omstreeks drie pond, waarop hij niet alleen zijn dolfijn, maar nog zoo veel andere visch op ons dek overwierp, dat wij voor meer dan drie dagen met de geheele équipage genoeg hadden. Den smaak der zijnen voor sterken drank kennende, liet ik hem tot belooning zijner mildheid een flesch jenever geven, een geschenk, dat hier niets minder welkom is, dan bij de loodsen en visschers in het Engelsche Kanaal. Die flesch ging weldra

{==188==} {>>pagina-aanduiding<<}
van mond tot mond, maar ieder hunner was zoo beleefd, om vóór hij proefde, zijn hoofddoek los te maken, en mij onder het roepen van: ‘Olanda, mooi, mooi!’ eens vriendelijk toe te knikken. Intusschen begon de regen te minderen en het land weêr zigtbaar te worden; in een oogenblik waren alle visschers op een paar kabellengten verwijderd, en lagen zij zoo bedaard te visschen als of zij van het voorbijzeilend schip volstrekt geene kennis genomen hadden.
Met de afklarende lucht, die ook den zeewind aanbragt, stuurden wij naar binnen, en passeerden des namiddags ten 5 ure de Noorder-Cavalhos, waar de Nederlandsche vlag, die tot verkenning op de noordpunt van dat eiland waait, met negen kanonschoten door ons begroet werd. Is men die N.-Cavalhos op eene kabellengte afstand voorbij, dan stevent men de baai in, en ziet zich plotseling uit volle zee, als in een heerlijk, door hooge bergen omgeven meer getooverd. Tallooze kleine pleiziervaartuigen, vol mannen en vrouwen, omringen het schip, om nieuwsgierig de aankomende vreemdelingen te bekijken; zij mogen echter niet aan boord komen. Maar daar wij scherp bij den wind zeilden en er slechts een flaauwe koelte woei, konden zij ons met hunne snelroeijende gondels gemakkelijk bijhouden. Uit een der booten die digt langszijde kwam roeijen, reikte men, op een lange rietstok een papier over, dat aan mij geadresseerd en een soort van praairapport was, en dat de uitnoodiging behelsde, om er den naam van het schip, dien van mij zelven en de passagiers op in te vullen, en tevens om twee der laatsten als gijzelaars met deze boot naar Decima vooruit te zenden. Ik voldeed terstond aan een en ander.
De baai is niet meer dan een kwart mijl breed, zoodat men er, waar zij op het naauwst is, met een groot schip niet zonder gevaar kan kruisen. De wind was zoo schraal, dat er maar even digt bij den wind, naar den Papenberg, waar men eerst moet ankeren, kon opgezeild wouden; vóór men nog zoover is, staan er overal van 35 tot 40 vademen water, hetgeen het ankeren uiterst moeijelijk maakt. Gelukkig had ik, behalve het daagsch anker, een ligt anker en ketting voor den boeg doen klaar hangen, waaraan ik later het behoud van het schip te danken had, want digt bij den Papenberg viel een plotselinge rukvlaag regt van voren uit de bergkloven

{==189==} {>>pagina-aanduiding<<}
en sloeg alle zeilen tegen, er was over geen van beide zijden ruimte, het schip luisterde niet meer naar het roer en, had ik niet onmiddellijk met staande zeilen het anker laten vallen, dat gelukkig hield, dan ware mijn Joan regt tegen een steile rots aangeslagen, waarvan hij, toen het anker vatte, geen tien vademen vrijzwaaide.
Inmiddels was het stikdonker geworden, zoodat ik weinig hoop had dat de Japanners ons nog dien avond van onze gevaarlijke ankerplaats zouden komen boegseeren; want van den Papenberg af, tot aan Decima, een afstand van ongeveer anderhalve mijl, mag men niet zeilen, maar wordt door een tachtigtal kleine schuitjes opgesleept, eene dienst, waartoe alle eigenaars van vaartuigen in de dorpen, aan de baai gelegen, geprest worden.
Nadat de zeilen waren vastgemaakt, deed ik een menigte kanonschoten, om maar zoo veel leven te maken als mogelijk was, met dat gelukkig gevolg, dat ik weldra verscheidene groote en kleine vaartuigen, allen met lantaarns verlicht, om den hoek van den Papenberg zag komen. Eenigen van dezen kwamen ons op zijde, om hunne ladingen banjoosten, tolken, dwarskijkers, schrijvers (*) en den Japanschen havenmeester aan boord te doen overstappen, zoodat in een oogenblik het geheele dek met Japanners overstroomd was. Zoodra zij aan boord zijn, heeft men weinig meer in te brengen; de Opperbanjoosten gaan ongevraagd ongeweigerd met hunnen dwarskijker in de kajuit, en spreken de wijn en liqueurflesschen dapper aan. Banket, gember en liqueuren zijn hunne geliefkoosde snoeperijen: men kan bijna geen te grooten voorraad daarvan medenemen; trouwens in mijne instructie van het bestuur op Java, stond wel uitdrukkelijk: ‘de gezagvoerder zal verpligt zijn, de banjoosten op banket, liqueuren enz. te onthalen.’ Zijn de flesschen leêg, dan zenden zij een tolk naar den hofmeester om meer te halen. Terwijl men op het dek de sleeptrossen uitgaf, de stukken laadde, de looze ketting indraaide enz., ging ik naar beneden in de kajuit, om de opperbanjoosten te begroeten; zij waren uiterst beleefd en voldaan, en herkenden mij nog van zes jaren vroeger, toen ik, als eerste stuurman op een ander schip dienende, hier de eer-
{==190==} {>>pagina-aanduiding<<}
ste maal geweest was. Terwijl ik mij door tusschenkomst van een der tolken met deze heeren onderhield, kwamen twee Hollanders van Decima aan boord, in ruiling voor de beide heeren, die ik des namiddags als gijzelaars had opgezonden; daarmede waren nu alle formaliteiten afgeloopen en ik beval het anker te ligten. Weêr op het dek gekomen verwonderde ik mij over de orde
en stilte, die er heerschte, hoewel er meer dan honderd Japanners op het dek waren. Wanneer men in eenig ander land in eens zoo veel vreemd volk aan boord gekregen had, zou dit voorzeker een schrikkelijk leven en verwarring veroorzaakt hebben, maar hier ging alles geregeld, en ieder gedroeg zich even beleefd en ordelijk. Het was een prachtig gezigt van voor over den boeg; tallooze kleine schuitjes, allen met lantaarns behangen, hadden zich aan de trossen vastgehecht, en sleepten ons onder oorverdoovend maatgezang des avonds ten negen ure voorbij den hoek van den Papenberg.
Schooner en stouter gezigt echter, dan mij hier wachtte, herinner ik mij niet ooit gehad te hebben. De hooge bergen, aan weêrszijde der baai, waren van onder tot boven verlicht; honderden met veelkleurige lantarens behangen pleiziervaartuigen, waarin jonge meisjens op de samsie of guitar speelden, volgden het schip; de vlammen mijner stukken, die ik bijna onophoudelijk deed losbranden, verlichtten voor een oogenblik als zoovele bliksemstralen het geheele tooneel, terwijl elk schot, door de hooge bergen terug gekaatst, als een felle donderslag eenigen tijd bleef voortrollen.
Drie uren waren wij op deze wijze onder weg; toch was ik van dezen zegevierenden intogt in het geheimzinnige Japansche rijk, niettegenstaande den stikdonkeren en vergevorderden nacht, bij onze aankomst voor Decima, nog maar half verzadigd en zou er met groot genoegen mijne geheele nachtrust er aan opgeofferd hebben. Hoewel er twee zwaar met geschut bezette forten tusschen den Papenberg en Decima liggen, worden toch de saluutschoten der schepen nimmer beantwoord; alleen komt de bezetting voor het voorbijgesleepte schip in 't geweer, zoo men bij dag hier langs komt.
Juist te middernacht, van 7 op 8 Augustus, ankerden wij onder het lossen van dertien kanonschoten voor Decima. De Japansche ambtenaren, benevens de beide gijzelaars, die aan

{==191==} {>>pagina-aanduiding<<}
den Papenberg waren aan boord gekomen, verlieten nu het schip, nadat ik met veel moeite van de eersten vergunning gekregen had, tot den volgenden morgen aan boord te mogen blijven; hetgeen mij niet dan onder voorwendsel van ziekte werd toegestaan; want daar het eenmaal gebruikelijk is, dat de scheepsgezagvoerder onmiddellijk na het ankeren aan den wal komt, konden zij er zoo gemakkelijk niet toe besluiten zulk eene gewoonte, die sedert 200 jaren bestaan had, te laten varen. Zoo gehecht zijn zij, zelfs in zulke nietigheden, aan alles wat eenmaal verouderde gewoonte, of zoo als zij zich in het Hollandsch uitdrukken, ‘kapittel’ geworden is.
Hoewel het den volgenden morgen stortregende, kwam er toch reeds vroegtijdig eene wacht om ons af te halen, en naar Decima te geleiden; ik zeg, om ons af te halen, want het is volstrekt verboden om met eigen sloepen te varen, zelfs mag men die zonder noodzakelijkheid niet eens te water strijken. Behalve mij-zelven bestond ons gezelschap uit twee Heeren, die beiden tot herstel van gezondheid de reis mede maakten; twee andere passagiers waren, zoo als ik gezegd heb, reeds den vorigen dag bij het inkomen der baai naar Decima opgezonden.
Vóór wij nu echter aan wal gaan, zal het noodig zijn kennis te maken met de verschillende soorten van Japansche ambtenaren, waarmede de Nederlanders bijna dagelijks in aanraking komen. De voornaamsten hunner zijn de Opperbanjoosten, welker betrekking zoo wat half militair half burgerlijk is: zij zijn aan het hoofd van alle werkzaamheden, die op Decima of aan boord plaats hebben, niets kan daarbij gebeuren zonder hunne goedkeuring en toestemming; in rang staan zij ongeveer met onze Europesche kolonels gelijk. Als zij in functie uitgaan, wordt een soort van hellebaard achter hen aan gedragen, hun verder gevolg bestaat uit eenige dienaars en een sloffendrager. Op hen volgen de dwarskijkers, eigenlijk Contrôleurs der hoofdambtenaren: spionnen, die allen mannen van rang in landsbediening als hunne schaduw op zijde staan; waardoor dan ook de Nederlanders eigenlijk niets met hen te maken hebben. Na hen komen de tolken, die, buiten hunne dienst als tolk voor onze taal, nog tot een menigte andere baantjes gebruikt worden. Met hen hebben wij verreweg het meest te maken; dikwijls knoopen zij met ons groote vriendschap aan, die meestal banket en liqueur tot grondslag heeft. Klaplooperij is hun als

{==192==} {>>pagina-aanduiding<<}
't ware ingeschapen. Op dezen volgen de schrijvers, die tot rekenen, schrijven en boodschaploopen gebruikt worden; dan de ottona's of wijkmeesters, die des nachts met hunne patrouilles over Decima waken. Daarna de onderbanjoosten, die men als Commissarissen van policie beschouwen kan; vervolgens de visiteur, door de Hollanders voelderman genoemd, die alle goederen naziet en visiteert, en ook de lijfvisitatie doet.
Druipnat kwamen wij aan wal; want men had de onbeleefdheid gehad ons eene opene boot te zenden, wij landden niet aan de waterpoort te Decima, die alleen geopend wordt bij het lossen of laden, maar aan de stad bij eene andere landingsplaats, door de Nederlanders de mosseltrap genoemd. Vandaar gaat men omtrent vijf minuten door een achterbuurt, en komt dan voor de landpoort van Decima. In deze poort gekomen wachtte ons de eerste lijfvisitatie, een last van welken alleen het Opperhoofd verschoond is. Uit mijne ondervinding van zes jaren vroeger wist ik, dat men best deed zich daarbij maar zoo lijdelijk mogelijk te houden en met eene beleefde buiging den wachthebbenden banjoost te winnen; ik kwam er dan ook vrij wel af en toen ik zag dat de koelie, die mijn beddegoed op het hoofd droeg, aanstalte maakte het in het slijk te werpen, om het aldus te laten nazien, verzocht ik beleefdelijk het te laten doorgaan, hetgeen mij werd toegestaan. Zoo stapten wij de poort door en Decima binnen, waar wij slechts tien passen verder, in een tweede wachtpoort op nieuw gevisiteerd moesten worden; geheel volgens het Japansche stelsel van dwarsdrijverij, waarnaar de eene voelderman den anderen contrôleert, en wee den voelderman no. 1, zoo zijn ambtgenoot no. 2 iets verdachts bij iemand vindt, dat no. 1 heeft laten passeeren!
Een angstig gevoel greep mij aan toen ik, uit de handen der voelderlieden ontsnapt, door de twee sombere poorten, met hunne als mummies zwijgende, op matten gezeten wachten, Decima binnentrad. Rondom ons de hooge muren, die het eiland omringen, en, bij den stortregen, geen sterveling, die naar ons toekwam om den nieuw aangekomen landslieden de hand te drukken; het was mij als moesten wij als Staatsmisdadigers in de eene of andere vesting opgesloten worden. - Onze eerste gang was naar het Opperhoofd, die een groot ruim huis, dat geheel op Europesche wijs is ingericht, bewoont.

{==193==} {>>pagina-aanduiding<<}
Na een kort onderhoud werd aan elk onzer zijne woning voor 't vervolg aangewezen. Ik moest een ledig huis betrekken, dat onder voor pakhuis en boven tot woonhuis was ingericht, en verder vrij bouwvallig was; het had echter de noodige ruimte, daar het vier goede, met wit gesatineerd papier behangen kamers bevatte. Ik deelde die kamers intusschen met een groot aantal vledermuizen en ratten, die bij de langdurige onbewoondheid van het gebouw, hunne nesten achter het behangsel hadden aangelegd; de ratten vooral waren zoo groot en vermetel, als ik ze nooit elders heb aangetroffen; niets werd door hen gespaard; alles, wat niet in kisten of kasten was weggesloten, werd hun buit, en hoewel het mij later gelukte, hen ten minste over dag naar het pakhuis beneden te verbannen, des nachts bleven zij hunne lastige bezoeken boven voortzetten. In mijne keuken vond ik, wel is waar, lieftalliger maar weinig minder lastige bewoners; hier had men namelijk gedurende den stillen tijd - de negen maanden dat er geen schip voor Decima ligt - een duiventil getimmerd, vanwaar nu honderden duiven steeds uit- en invlogen, en de zindelijkheid weinig bevorderden.
Hartelijk blijde was ik na den eersten, onder ratten en vledermuizen doorgebrachten nacht, den morgen te zien aanbreken, vooral toen daarop de waterpoort van Decima geopend werd, om de passagiersgoederen te lossen. Ik haastte mij nu naar het hoofd te komen en haalde alles wat tot opluistering mijner woning kon dienen, en waarvan ik mij, door vroegere ondervinding geleerd, ruim voorzien had, van boord, zoodat ik, met behulp van mijn timmerman en hofmeester, mijne woning des avonds betrekkelijk zeer confortable ingericht zag.
Het lossen dier goederen, in 't Japansche Nederlandsch ‘combuisgoederen’ genoemd, gaat overigens niet zoo gemakkelijk als de lezer uit de weinige woorden, die ik er over verspilde, mogelijk zou kunnen wanen. Ziet hier wat er al van vóór het openen der poort bij in acht genomen wordt. Des morgens ten acht ure of ook nog vroeger, komen twee Opperbanjoosten, de noodige Tolken, Schrijvers enz. met het vereischte getal koelies op het eiland. Een der Opperbanjoosten beziet dan het zegel waarmede, behalve een ontzaggelijk groot slot, de waterpoort van Decima gesloten is, en

{==194==} {>>pagina-aanduiding<<}
dat onbeschadigd vindende laat hij de poort openen. Daarop worden dezelfde- soort en getal van Japansche Ambtenaren aan boord gezonden, de vlag wordt daar en op Decima geheschen en dan is de gemeenschap tusschen het schip en den wal te weeg gebracht. Dit is het sein voor de bestelde praauwvoerders, die dan voor de waterpoort komen liggen. Al wat er gelost wordt, wordt aan wal opengemaakt, voor den Opperbanjoost gebracht en onderzocht. Zoo lang de waterpoort open is - en dit is alleen bij het lossen of laden van een schip het geval - kan de gezagvoerder van het ter reede liggend schip zoo dikwijls heen en weêr varen als hij wil, mits hij telken reize zich viermalen late visiteeren. Zoo hij b.v. aan boord wil, zegt hij dit aan een der wachthebbende tolken aan de waterpoort, die daartoe dan in eene gebogene houding aan den Opperbanjoost verlof verzoekt; dit wordt altijd toegestaan en hij daarop voor dien Opperbanjoost gebracht, voor wien hij eene buiging maakt en dan door den voelderman gevisiteerd wordt. Deze geeft aan wat hij bij zich heeft, hetgeen onmiddellijk door een schrijver wordt opgeteekend en aan een onderschrijver medegedeeld, die mede naar boord gaat. Zoodra hij aan boord komt wordt hij weder gevisiteerd, en de onderschrijver geeft zijn briefje aan den Opperbanjoost over. Gaat men weder van boord terug, dan wordt men aan boord op nieuw gevisiteerd en krijgt weder een onderschrijver met een briefje mede, dat aan de waterpoort wordt afgeleverd, waarbij dan de vierde en laatste visitatie plaats heeft. Hoe onaangenaam men deze herhaalde visitatiën vinden moge, zoo blijkt, alles nagegaan, dat de Nederlanders ze niemand dan zich-zelven te wijten hebben. De winzucht, ons volk zoo eigen, deed het alle meer kiesche maatregelen, vroeger door de Japanners tegen den smokkelhandel genomen, braveeren; zoodat zij zich allengs tot meerdere gestrengheid genoodzaakt vonden. In
den tijd van de O.I. Compagnie waren de tractementen der Nederlandsche ambtenaren op Decima zeer klein, maar zij smokkelden zich daarentegen binnen korten tijd rijk, en bekreunden er zich voorts weinig om of er door hunne schuld eenige onachtzame Japanners werden opgehangen. Vroeger waren de scheepskapiteins, gelijk thans nog het Opperhoofd, vrij van alle onderzoeking; maar het schandelijk misbruik, door hen van dit voorrecht gemaakt, deed het hen

{==195==} {>>pagina-aanduiding<<}
verliezen. Menigeen kwam er zeer dik aan wal, doch werd daar, als hij maar eenige minuten in zijn huis geweest was, zoo mager als een hout. In het jaar 1770 of daaromtrent verloor een Hollandsch schip, dat naar Japan bestemd was, zijne masten, en werd door het volk verlaten; weinig dagen daarna werd het wrak door eenige Japansche visschers bij de Gotto eilanden drijvende gevonden, die het op sleeptouw namen en in de baai van Nagasacki boegseerden, waar het nu bleek dat er eene menigte smokkelgoederen onder de lading verborgen waren. Van een scheepskapitein herinner ik mij, dat hij, 's morgens gezond naar boord gegaan zijnde, twee uur later doodziek terugkwam; hij was, om geene koude te vatten, in een grooten schanslooper gewikkeld en werd door twee matrozen ondersteund. Toen de Japansche visiteur aan de waterpoort hem wilde visiteeren, verzochten de beide matrozen den zieke niet te hinderen, en de Opperbanjoosten, door menschlievendheid gedreven, bevalen den voelderman den armen man niet lastig te vallen, opdat hij zoo spoedig mogelijk onder dak gebragt wierd. Vóór zijne deur lieten de beide matrozen hem vervolgens los, en hij, de trap opijlende, was vijf minuten later volkomen hersteld. Anderen laten, om zelf niet te smokkelen, het door hunne matrozen doen; daar er namelijk, als er gelost of geladen wordt, zes of acht matrozen aan wal moeten komen om op het stelen der Japansche koelies te letten, laat men zich deze aan boord zoo smerig mogelijk toetakelen, en belast hen tevens met de noodige smokkelwaren. De voelderman aan de waterpoort, gelijk alle Japanners hoogst zindelijk, is te vies om hen aan te raken en strijkt hen, als bloote formaliteit, slechts even met den vinger langs het lijf, zoodat zij doorgaans met geheel hun smokkelbuit uit zijne handen raken.
De beschaafde Japanners beseffen overigens zelf al het onaangename dat het visiteeren voor den gevisiteerde heeft, en meermalen is het mij gebeurd, dat, als ik mij meer of min gelijk toonde over dat onophoudelijk betasten, de Opperbanjoost mij door een der tolken zijne verontschuldiging liet brengen; zeggende: dat hij dit niet helpen kon; dat het zijn pligt was de wetten te handhaven; dat de voelderman een lompert was, en ik toch vooral die visitatie als geene onbeleefdheid van zijne zijde ooit moest aanmerken, daar hij niet

{==196==} {>>pagina-aanduiding<<}
bij magte was den voelderman het naauwlettend betrachten van zijn pligt te verbieden.
Is het noodige Japansche personeel voor de ontlading aan boord gekomen, dan zegt de wachthebbende tolk tot den eersten stuurman: ‘stuurman, asje blieft, monselen (monsteren).’ De geheele bemanning gaat dan, van bakboord naar stuurboord achter den mast langs, naar voren, en wordt door den koeliemeester geteld. Die monstering gebeurt telken morgen als men begint te werken en wordt, als de Japanners van boord gegaan zijn, herhaald, en telkenmale wordt dan een briefje met het getal manschappen tegen den bezaansmast geplaatst. Toen ik in 1845 hier was, besloot ik met dit onophoudelijk monsteren eens een grap te hebben, om te zien in hoeverre dit gedurige tellen hun ernst was. Er waren een paar matrozen aan boord, die zich in één oogenblik door een valschen baard en een vertrokken gezicht, zoo wisten te vermommen dat zij volstrekt onkenbaar waren. Toen zich nu allen voor de monstering vertoond hadden en de koeliemeester reeds zijn getal van 28 volteld had, kwam er nog een negen-en-twintigste van bakboord aanloopen, hetgeen geene geringe verwarring gaf. De tolk verzocht eene tweede monstering; om echter hun wantrouwen nog meer gaande te maken, hield ik mij of ik daar weinig lust in had; zij ving natuurlijk echter aan, en de koeliemeester telde geleidelijk tot vijftien toe, toen ik hem zeide, dat hij fout had en vijftien in plaats van veertien geteld had. Nu was hun wantrouwen ten top gestegen, meer dan tien personen hadden medegeteld en allen hadden vijftien; ik gaf dus schoorvoetend toe en de monstering ging voort, maar de arme koeliemeester had nu ten slotte in plaats van achten-twintig, dertig man. Nu begon de zaak al te ernstig te worden, er ontstond eenig gemompel en de Opperbanjoosten, die beneden aan hun morgendrank zaten, werden gewaarschuwd. Toen deze hoogst gebelgd op het dek kwamen om zelf bij de derde telling tegenwoordig te zijn, maakte ik aan de grap een einde, en gebood mijnen beiden
‘Doppelgänger’ weder als enkelingen op te treden, hetgeen terstond de gewenschte uitkomst gaf, maar den koeliemeester eene duchtige schrobbeering op den hals haalde.
De hier beschreven monstering is echter slechts de gewone,

{==197==} {>>pagina-aanduiding<<}
terwijl er daarentegen in de eerste dagen dat men voor Decima ligt, in tegenwoordigheid van het Opperhoofd en den Pakhuismeester eene groote monstering plaats heeft, die niet slechts strekt om het bepaalde getal te weten, maar vooral om te zien of er geene vreemdelingen, en met name Portugezen onder de bemanning zijn. Bij deze monstering staat de geheele equipage aan bakboord op het halfdek geschaard, de Opperbanjoosten zitten aan stuurboord, en in het midden staan het Opperhoofd en de Pakhuismeester; welke laatste naar rangorde al de namen afroept. Ieder, die zijn naam hoort afroepen, gaat, achter het gangspil om, naar stuurboord, waar hij eene buiging voor de Opperbanjoosten maakt. Vervolgens wordt er een soort van reglement afgelezen, waarin onder anderen verboden wordt eenig dier te mishandelen, en waarvan eene kopij aan den grooten mast wordt geplakt. Het is doorgaans bij dezelfde gelegenheid, dat het bekende Bijbeltonnetje wordt afgeleverd. In den regel namelijk zouden alle Bijbels, die aan boord zijn, in een vaatje moeten gekuipt en aan de autoriteiten overgegeven moeten worden, daar men, zoolang men in Japan is, geen Bijbel bij zich hebben mag. Het Bijbeltonnetje zelf is echter een bloote formaliteit, vermits het geen enkelen Bijbel, maar slechts hooi en eenige klinkerts bevat; ik voor mij had er reeds dagen te voren een ledig botervaatje voor doen gereedmaken, waarop ik met groote witte letters: ‘Bijbels’ had doen schilderen; bij de aflevering werd het onmiddelijk door de Japanners verzegeld (*). Het volgende voorbeeld strekke echter tot een bewijs hoe bang zij zijn dat men werken over het Christendom bij hen zal invoeren. Onder de boeken, die ik aan boord had, was ook clavels Geschiedenis der Vrijmetselarij, op welks titelblad een Christuskop prijkt. Dit boek werd aangehouden en bij de Ottona's of Wijkmeesters op Decima bewaard. Toen ik vroeg, waarom ik dit boek niet behouden mocht, werd mij

{==198==} {>>pagina-aanduiding<<}
op zeer geheimzinnigen toon toegevoegd: ‘UE. moet niet kwalijk nemen, maar daarin is zekere beeld.’ Bij mijne afreis werd het mij echter netjes ingepakt met het Bijbeltonnetje aan boord terug bezorgd. Grappig was ook vooral het volgende voorval, dat tevens de overdreven angst der Japanners voor het Christelijk proselytisme doet uitkomen. Eenige mijner matrozen hadden wegens de overgroote hitte hunne hoofdhairen zoo kort afgesneden, dat zij in den volsten zin van het woord kaalkoppen geworden waren. Daar nu de Japansche priesters hunne hoofden kaalgeschoren hebben, maakten de Banjoosten aan boord de opmerking, dat ik misschien vermomde Christen-geestelijken in Japan wilde binnensmokkelen, en het schijnt dat zij noodig vonden van deze hunne bevinding aan het hooge bestuur gewag te maken. Ik werd ter verantwoording bij het Opperhoofd ontboden, waar ik eene deftige Japansche Commissie vergaderd vond, en men mij afvroeg wat al die kaalkoppen aan boord te beduiden hadden en of het ook vermomde priesters zijn konden, die de Japansche godsdienst zouden zoeken omver te werpen. Ik verklaarde plechtig dat het eenvoudige matrozen en in 't geheel geene Godgeleerden waren, hun tevens de reden ontvouwende, waarom zij zich zoo kaalgeknipt hadden. Niettegenstaande de deftige houding der vergaderde Heeren kon ik mij echter van lachen niet onthouden, waarop de Commissie zelf, het overdrevene harer bezorgheid inziende, de wijste partij koos en hartelijk medelachte, zich tevens verontschuldigende, dat het hunne schuld niet was, daar zij, gezonden zijnde om rapport in te winnen, maar al te goed begrepen welke zotten boodschap men hun had opgedragen.
Evenmin als Christelijke werken, mag men vogels, apen, of eenige vreemde dieren aan boord houden, tenzij men die niet verkoopen wille. Dit is aldus door het Japansche bestuur ingesteld, opdat de Keizer en de grooten des rijks de eerste keuze zouden hebben, als er iets nieuws bij ware. De ambtenaar, die tot afhaling, verzorging en prijsmaking der vogels wordt aangesteld is een der tolken, die zich heel deftig ‘Vogel-Commissaris’ noemt; hij zal nooit nalaten dien titel, bij ieder briefje dat hij schrijft, onder zijne naamteekening te plaatsen. De vogels of andere dieren worden aan wal uiterst goed verzorgd, en zoo er ongelukkig een sterft wordt het arme

{==199==} {>>pagina-aanduiding<<}
dier, netjes in een doosje, aan den eigenaar teruggezonden. Hoe naauwgezet de Japanners in het algemeen zijn omtrent iets waarop zij geen recht van eigendom hebben, zoo dit dat onder hunne handen vermist werd, kan uit het volgende staaltje blijken, waarmede wij voor ditmaal onze mededeelingen sluiten. In den winter van 1850 strandde een Engelsche walvischvaarder op het eiland Jesso aan de Noordkust van Japan. De bemanning redde zich in de booten en werd door de Japanners in verzekerde bewaring genomen, en daarop in vaartuigen langs de kust van de eene provincie naar de andere gezonden. Onder weg viel een der schipbreukelingen van boord, en verdronk zonder dat men zijn lijk terstond terug kon vinden. De Gouverneur der provincie, waar men vervolgens het eerste aan kwam, ontving dus een man te weinig, en eischte dien nu op van zijn ambtgenoot, die hem had afgescheept. Deze, die zijn hoofd zou verloren hebben als er in zijn landschap een Europeaan ware vermist geraakt, had gelukkig het corpus delicti doen opvisschen, en het wel ingezouten in een vat laten kuipen. Dit vat werd nu den vaartuigen onmiddelijk nagezonden, zoodat het getal der schipbreukelingen weder in zijn geheel en de Gouverneur volkomen verantwoord was. Toen later de Engelsche gezagvoerder met zijn volk aan het Nederlandsch Opperhoofd werd overgegeven, om met het schip Delft naar Batavia te vertrekken, rolde men ook het vat met den ingezouten matroos Decima binnen, en ontving daarvoor quitantie. Het Opperhoofd echter, wel begrijpende, dat de Engelschen er niet op zouden staan hun ingezouten landsman terug te erlangen, deed het vat op het Nederlandsche kerkhof ter aarde bestellen.

('t Vervolg hierna.)





Zendbrief aan mijne medebroeders in het Gilde van het Flerecijn.

Door E.W. van Dam van Isselt.


Poëten-brievenschrijverij 
Is door de Mode gansch verbannen, 
En toch ontstond de lust in mij, 

{==200==} {>>pagina-aanduiding<<}

Aan u, Ernstveste en brave mannen! 
Beroemd in 't Gild van 't Flerecijn, 
Een kleinen Zendbrief op te dragen. 
 
Vreest niet, dat ik van smart en pijn 
En 't bitter lijden zal gewagen 
Dat ieder onzer komt belagen, 
Die, waarlijk, tot het Gild behoort. 
Beschrijving is hier overbodig, 
Hoe 't brandt en scheurt, hoe 't wringt en boort. 
Die 't kent heeft geen beschrijving noodig; 
De oningewijden vatten 't niet 
En lagchen vaak bij ons verdriet, 
Als we in die pijn en smarte leggen. 
'T is of hun spottende oogen zeggen: 
‘Aan elk zijn loon, die wat verdient, 
Dat kwam u toe, mijn waarde vriend!’ 
 
Ik wil geen Schadenfreude geven 
Aan die benijders van onze eer. 
Wij weten 't, dat wij matig leven, 
En wat toch, Broeders! wil men meer? 
 
Neen! 'k wil te midden van uw lijden, 
Uw hart vertroosten en verblijden 
Door 't loflied op ons edel Gild. 
 
Laat andren kostbare banieren, 
Met Santen in hun wapenschild, 
Langs markt en straten rond doen zwieren, 
Opdat het volk den roem verhoog' 
Der stoute schutters met den boog, 
Die van geen kruid of kogels houên 
En 't knallen van de buks mistrouwen: 
Drage ieder loflijk Sangverein, 
Zijn decoratie's, groot of klein, 
Door ut of si, met roem gewonnen, 
Op 't heerlijk zangersfeest ten toon, 
En steek' door vaandels, rijk en schoon, 
Met gouden lieren, maan en zonnen 

{==201==} {>>pagina-aanduiding<<}

De Bogenschieters naar de kroon; 
Laat Metslaars in hun Tempels heulen, 
Op 't Charter trotsch, dat eens, te Keulen, 
Door wakkre mannen zaamgesteld, 
Hun roem en lof der wereld meldt: 
Voor 't oudst en heerlijkst Gild der aarde 
Heeft al die klink-klank weinig waarde, 
En al die pronk, en al die praal 
Is voor een Podagrist te schraal. 
 
Wie tot ons met een Charter kome 
En daarin regt of voorrang zoekt, 
Die wete, dat in 't Heidensch Rome 
Alreeds ons Charter werd geboekt, 
Toen Keizers en Triomfatoren 
Grootmeesters waren van ons Gild. 
 
Die vroegre glans ging niet verloren. 
Sla de oogen rond waar heen gij wilt, 
Doorzoek de rollen der historie 
Van iedere eeuw, in ieder land; 
'T is alles eer, 't is alles glorie, 
'T is alles eenheid en verband! 
 
Wie ooit zij in een Gild getreden, 
Slechts met één doel in 't dwaas gemoed, 
‘Om Prins en Vorst als medeleden, 
Met handslag en met Broedergroet 
In 't Heiligdom te mogen naadren,’ 
Dien stol, van spijt, het bloed in de aadren; 
Hij zie bij 't Gild van 't Flerecijn, 
Hoe Keizers, Koningen en Heeren, 
Ons met hun lidmaatschap vereeren 
En trouwe Medebroeders zijn. 
 
Waartoe met glorie slechts te pronken, 
Als werd niet, Broeders! dag bij dag, 
Zoo menig voorregt ons geschonken, 
Dat, waarlijk, voorregt heeten mag. 

{==202==} {>>pagina-aanduiding<<}

‘Weest altijd needrig en bescheiden; 
Laat door geen hoogmoed u verleiden, 
Want steeds komt hoogmoed voor den val.’ 
Die les der wijsheid, vaak gegeven, 
Zoo nuttig op den weg van 't leven, 
Wordt opgevolgd door 't kleinst getal. 
 
Hij kome tot ons, die, hoogmoedig, 
Zich op zijn eigen kracht verlaat, 
En overtuige zich, hoe spoedig 
Ons eigenwaan en trots verlaat. - 
Als hand en voeten zijn gekluisterd, 
Als radelooze smarte kwelt, 
Die 't brein verwart en 't oog verduistert, 
Waar is de moedige oorlogsheld, 
De stoute Jager of de Zwemmer, 
De Schwadroneur of Rossentemmer, 
De Dichter of de Redenaar, 
Schoon hoogmoed in zijn ziel mogt wonen, 
Die, bij zoo'n toestand, droef en naar, 
Nog schijn van trots zou durven toonen? 
Wie zóó ligt op zijn Iegersteê, 
Als toonbeeld van des menschen broosheid, 
Wordt onderdanig en gedwee: 
Zijn trots wijkt voor zijn hulpeloosheid. 
 
Strekk' hoogmoed dan aan 't volk ten spot, 
Wij, Broeders! hebben niets te vreezen: 
Wij zijn door 't Flerecijn genezen. 
Weest dankbaar voor dat heilrijk lot! 
Want onder al des menschen zonden, 
Wordt er, voorzeker, géen gevonden, 
Die méer vernedert en verlaagt. 
 
Als men van lijdzaamheid gewaagt, 
Als men de waarde wil betoogen 
Van stil geduld, bij bitter leed, 
Dan stelt men job ons steeds voer oogen. 
Ook ik ben tot zijn lof gereed. 
Ik juich er in, wanneer die Heeren, 

{==203==} {>>pagina-aanduiding<<}

Bestemd om, van den predikstoel, 
Ons te onderwijzen en te leeren, 
Met ijver en met diep gevoel 
Van 's mans beproevingen gewagen 
En toonen, hoe 't den Christen voegt, 
Bij 't Godsbestuur steeds vergenoegd, 
Zijn kruis, als job, met moed te dragen. 
Maar, met vertrouwen durf ik vragen, 
Al hadt ge (*) timmers ook gehoord, 
Of de indruk van 't welsprekend woord 
Zóó gunstig op uw geest zal werken; 
En zóó de lijdzaamheid zal sterken 
En wortlen doen in 't zwak gemoed, 
Als zulks een krachtige aanval doet 
Van 't Flerecijn, nog niet volprezen? 
 
Na weken lijdens wijkt de smart; 
Nu waant de zieke zich genezen, 
Hij hompelt, met een vrolijk hart, 
Weêr door zijn woonvertrekken henen: 
Straks is de blijde dag verschenen, 
Waarop hij weêr zich zelv' behoort. 
Ach! plotsling wordt zijn heil verstoord. 
Hij voelt in knieën, voet of handen, 
Allengs weêr de oude smarten branden: 
De vreugd verdwijnt, de ziekte keert; 
Bedaard, schoon met bedrukte zinnen, 
Moet hij de cursus weêr beginnen, 
Die dulden en verdragen leert. 
 
Wel zijn er Prutt'laars bij de Broedren; 
Maar als de rang in 't Gilde stijgt, 
Dan wijkt die wildheid der gemoedren, 
En ongeduld en wrevel zwijgt. 
Wie niet leert dulden en verdragen, 
Met Christelijke lijdzaamheid, 
Wanneer hem 't Flerecijn komt plagen, 
Wordt nimmer tot die deugd geleid, 

{==204==} {>>pagina-aanduiding<<}

Al hoorde hij, in vijftig preken, 
Van job en van zijn lijden spreken. 
 
Hoe lieflijk is 't voor ons gemoed, 
Een Moeder met haar kind te aanschouwen, 
Wanneer 't zijn eerste pasjes doet. 
Dat wanklen, weiflen en mistrouwen, 
Dat verder wagen, keer op keer, 
Dat vaster worden van zijn schreden, 
Dat langs de meubels henen treden 
En 't stouter worden, meêr en meêr; 
Die zoete vreugde van de Moeder 
Als 't wichtje, in 't einde, zonder hoeder, 
Al dartlend om haar henen speelt: 
't Is niet een beeld van 't rein genoegen, 
Dat, na zijn lang en pijnlijk zwoegen, 
Den Broeder van ons Gilde streelt? 
 
Ook hij biedt aan zijn Huisgenooten 
Een zacht en roerend schouwspel aan. 
Ook hij leert weder staan en gaan: 
Zij zien, allengs, zijn moed vergrooten, 
Tot hij, in 't eind', als 't lieve kind, 
Zich veilig op zijn voeten vindt. 
 
Dat voorregt is vooral te roemen: 
't Genot krijgt waarde door 't gemis. 
Geen mensch ziet, dankbaar, naar zijn bloemen 
In 't land waar 't altijd zomer is. 
 
En wat is Doctor niet tevreden, 
Wanneer wij, van de kwaal hersteld, 
Weêr vrolijk in de wereld treden! 
Want schoon geen Flerecijn hem kwelt, 
Toch weet hem 't Flerecijn te plagen. 
Hij zal vergeefs om bijstand vragen 
Aan hippocraat of aan galeen: 
Hij zal, vergeefs, de wijze boeken, 
Van sydenham of turck doorzoeken; 
Recepten geven doet er geen 

{==205==} {>>pagina-aanduiding<<}

Die veilig zijn en smarten stillen. 
En wat de nieuwe kunst verkoop', 
Boubee's zoo wijd vermaarde stroop, 
En wilson's drups, lartigues pillen.... 
't Is alles mis: want Flerecijn 
Wil niet door kunst genezen zijn. 
 
Ons voegt, dus, in die bange dagen 
Van steken, branden boren, knagen, 
Slechts suikerwater met beschuit, 
En al wat flaauwe en nare kost is, 
Gesausd, gepeperd noch gekruid. - 
Maar als men van de kwaal verlost is, 
(Berlijnsche Doctors! U zij de eer 
Voor 't voorregt, dat ik hoog waardeer!) 
Dan wordt een middel ons gegeven, 
Om weêr met vreugde en lust te leven. 
't Is geen mixtuur van us en um; 
Maar 't lieflijk gaz carbonicum. 
 
Mij rest als voorregt op te tellen, 
Dat opgeruimdheid van gemoed 
Ons dra de smart vergeten doet: 
Dat ons geene andre ziekten kwellen: 
Dat vrije zin en blijde geest, 
Van ouds, het kenmerk zijn geweest 
Van wie, opregt, ons toebehooren. - 
Gewaakt voor de eer van 't Flerecijn! 
Dát heerlijk merk ga nooit verloren! 
Het moge een blijvend teeken zijn, 
Waaraan wij de echte Broeders kennen. 
 
Maar gij, die met een suf gemoed, 
Aan naar gesteun u blijft gewennen 
En niets dan zuchten hooren doet, 
Ook als de smarten zijn geweken: 
Die de eere schendt der Broederschap: 
Die schrikt als gij van wijn hoort spreken: 
Die leeft van thee met rijstenpap: 
Die nooit een vrolijk woord doet hooren: 

{==206==} {>>pagina-aanduiding<<}

Die immer zuur en knorrig ziet, 
Als hadt gij 't lagchen afgezworen: 
'k Erken u als mijn Broeders niet! 
 
P.S. Reconstructeurs van 's lands historie, 
Die gaarn de kroon van roem en glorie 
Aan 't voorgeslacht ontrukken zoudt! 
U is een ziekte in 't bloed geslagen. 
Van dáár, dat gij zoo woest en stout 
De toorts van tweedragt rond durft dragen, 
En randen 't aan, met drieste hand, 
Wat dierbaar is aan 't vaderland. 
Een vreemde stof woelt door uwe aadren, 
Zóó, dat ge de afkomst van uw vaadren: 
Ja, zelfs uw eigen ik vergeet. 
Soms droomt gij, dat ge een plaats bekleedt 
In vargas' raad. - Soms waant ge, als knechten, 
In alva's leger meê te vechten 
Voor Romes heil en philips eer. 
Bij al dat droef en aaklig woelen, 
Verstompt uw denken en gevoelen 
En kent ge uw vaderland niet meer. 
 
Ach! Armen! dat gij waart genezen! 
 
Alléén ons heerlijk Flerecijn 
Kan middel tot herstelling wezen 
En dienstig tot uw redding zijn! 
Zijn heelkracht slechts, nooit overtroffen, 
Kan al die zure en bittre stoffen, 
Die aaklig dwarlen door uw bloed, 
Die hoofd en hart zoo vreeslijk plagen, 
Geweldig uit hun schuilhoek jagen 
En vestigen ze in hand en voet. 
 
Ach! dat zulk heil u werd beschoren, 
Ten koste ook van de felste smart! 
Nu zijt ge, voor uw volk verloren, 
In 't Middeleeuwsch en Spaansch verward; 

{==207==} {>>pagina-aanduiding<<}

Dan zoude 't volk, welligt, u prijzen, 
En hooger zou mijn loflied rijzen, 
Ter eer dier wonderdoende kracht, 
Die uw bekeering had volbragt. 

Maart 1853.

Uit mijn Podagra-Stoel.




Montenegro en zijn tegenwoordige beheerscher.

(Ingezonden.)

I.

Geen onzer die niet in de tegenwoordige dagen zijn blik met belangstelling wendt naar het kleine land, welks woeste maar wakkere inwoners zoo onverschrokken den krijg aanvaard hebben, tegen den vijandigen nabuur die hunne vrijheid bedreigt: den barbaarschen Turk. Met die zelfde belangstelling zal hij dan ook, naar wij vermoeden, de bladzijden inzien die hem eene nadere kennis van dat land en zijne inwoners met hun nog jongen Vorst beloven; kennis die hem te welkomer zal zijn, naarmate het zich vermoeden laat, dat de enge grenzen waarbinnen zich hun gebied besluit, en de verre afstand waardoor dit van hem gescheiden is, 't hem tot dusverre onbekend deden blijven. Twee even opmerkzame als onderhoudende reizigers, die Montenegro niet lang geleden bezochten, vermeldden bij hunne terugkomst, hetgeen wij hen in de volgende bladzijden met eenige verkorting willen navertellen.

Wij kwamen van den kant van Cattaro het gebied der Montenegrijnen binnen; van daar tot Njegusch en verder tot Cettinje is geheel de streek enkel rotsen. Slechts hier en daar treft men midden tusschen die rotsen kleine stukjes bouwland van 20 of 30 schreden in 't vierkant aan, die zich op den onvruchtbaren grond als zoo vele vriendelijke oäsen voordoen. Geen van deze was dan ook onbebouwd gelaten en waar slechts voor eenige koolplanten of aardappelstruiken plaats was, daar vond men die ook. De aardappelbouw heeft in 't algemeen zeer gunstig op den toestand der Montenegrijnen gewerkt. Zij

{==208==} {>>pagina-aanduiding<<}
danken hem aan hun voorlaatst opperhoofd den Vladika peter pedrowitsch, die zich hierin, gelijk in menig ander opzicht hoogst verdienstelijk heeft gemaakt. Zijn algemeene invoering heeft niet weinig bijgedragen tot vermindering van de duurte en schaarschte der levensmiddelen. Op de markt te Cattaro maakt de Montenegrijnsche aardappel eene hoofd-waar uit. Hij wordt op den rug van menschen en lastdieren zoo overvloedig van de bergen naar omlaag vervoerd, dat er alle monden der Bocca meê voorzien en bovendien nog geheele scheepsladingen naar den vreemde gebracht kunnen worden. Zelfs in Triëst is hij bekend en als meelig en smakelijk gezocht.
Eindelijk en ten laatsten voerde ons pad uit dien rotsenweg naar den liefelijker en gastvrijer groenen grond van het dal van Cettinje. Men stelle zich dat dal als een smalle geheel vlakke strook lands van ongeveer twee uren lengte voor, die zich aan weêrszijden tusschen bergen en rotsen uitstrekt. Het is de grootste en grasrijkste beemd, die wij op onze gansche reis door Montenegro gezien hebben. Het gezicht van al dat liefelijke groen na zoo vele dorre wegen verfrischte ons niet weinig, en onze blikken, in het verschiet het klooster en de hoofdstad Cettinje reeds zoekende, weidden er met graagte rond, even als onze paarden zich op den gemakkelijker weg sneller en levendiger bewogen. Daarbij vertoonden zich allengs allerlei dingen aan ons oog, die onze nieuwsgierigheid in hooge mate wekten. Vooreerst zagen wij midden in het dal onder een grooten boom eene menigte mannen of, op zijn Montenegrijnsch, een ‘woïska’ (krijgshoop) vergaderd. Van verre reeds ontdekten wij daaronder vele ledige toeschouwers te voet en te paard, die wij weldra voor dezulken erkenden en ons gastvrij te gemoet kwamen. Eenige hunner droegen schitterende kleêren en een bonten tulband, en galoppeerden op kleine witte paarden onder den lindeboom rond.
Onze leidslieden, die elk merkwaardig punt of afdeeling onzer reis met schieten begroetten, vuurden ook thans hunne geweeren en pistolen af, nu wij in het dal van Cettinje kwamen en dien boom in het gezicht kregen, vanwaar hunne schoten niet minder luidruchtig werden beantwoord. Op tamelijk vluggen draf kwamen wij onder den lindeboom aan, en hier vatten ons de Montenegrijnen op hunne schimmels bij de hand, die zij, ons vriendelijk aanziende, regt hartelijk drukten; ook

{==209==} {>>pagina-aanduiding<<}
lieten zij enkele woorden van verwelkoming hooren; anderen stonden om ons heen en staarden ons ernstig aan. Onder de nieuwe begeleiders, die zich hier aan onzen stoet aansloten, waren zeer schoone lieden; vooral blonk één man uit, wiens opene, jeugdige, edele en eerlijke trekken ons altijd onvergetelijk zullen blijven. Hij had eene roode muts op, om welke een zware shawl geslagen was, die zijn tulband vormde. Een purperroode, met bont gevoerde dolman hing los om zijne schouders. Fraaije en glinsterende pistolen en dolken schitterden in zijn gordel. Wijde broekspijpen golfden om zijne beenen, en zijn kleine schimmel trippelde van levenslust. Men zeide mij dat hij dit alles aan een Turkschen hopman ontroofd had; eene verzekering, die de Montenegrijnen in 't algemeen gaarne geven, daar het hun eene vleijende getuigenis is, een of ander hunner bezittingen als door hen of vader of grootvader geroofd of veroverd te kunnen toonen.
Naarmate wij de hofstad naderden, schoten onze leidslieden drokker hunne vuurwapenen af, en werden zij ook evenzeer luidruchtiger, en nog moediger dan voorheen. Soms draafden zij rustig naast ons; dan gaf een hunner eensklaps zijn paard de sporen of veeleer de stijgbeugels - want zij stooten zeer dikwijls met hunne groote, lange, hoekige, ijzeren stijgbeugels hunne paarden in de lenden - en schoot pijlsnel op zijde uit, zwaaide zijn geweer en schoot het in het hout of op den rotswand af, als vervolgde hij een vijand. Dit voorbeeld werd dan terstond aanstekelijk, en nu draafden op gelijke wijs ook anderen op zijde, schreeuwden, zwaaiden hun geweer en schoten, hetgeen alles een levendig en boeijend tooneel vormde.
Eindelijk zagen wij de huizen die het klooster van den Vladika (*) omgeven, en met dit te zamen den naam Cettinje dragen. Het klooster ligt aan den voet des bergs die het dal omsluit, maar slingert zich met zijne muren en een gedeelte zijner gebouwen nog langs den berg op. Het hoogst, en boven het overige uitstekend, verheft zich een oude vierkante toren, dezelfde welks tinne de Montenegrijnen tot dusver met de hoofden hunner gedoode vijanden plagten te ver-
{==210==} {>>pagina-aanduiding<<}
sieren. Lager naast hem ligt de kerk van Cettinje en daarnevens een steenen gebouw, dat cellen voor monniken in zich bevat, die thans echter meestal door mannen van den hofstoet van den Vladika bewoond worden, en dat van voren eene open gaanderij vertoont. Nog meer omlaag, en bijna geheel tot in het dal toe, strekt zich een groot en langwerpig huis uit, waar de Vladika zelf woont. Dit alles is binnen tamelijk hooge muren besloten, die buitendien nog eenige ruime hoven omvangen. Voor het klooster en daar buiten is een groot en ruim plein, door een paar dozijn huizen op eenigen afstand van de kloostermuren omgeven, en op hetwelk een paar breede straten uitloopen. Langs deze straten liggen weder een paar dozijn steenen huizen of huisjens, en het geheel, gelijk gezegd is, heet: Cettinje. Het gemelde plein, dat ten deele met gras begroeid is en in 't midden een groote waterput heeft, is in zeker opzigt het forum van Cettinje, waarop zich van tijd tot tijd het volk voor de poorten van het hof zijns beheerschers verzamelt, en dat ook thans bij onze aankomst met eene groote menigte bezet was. Aan het eene eind dezer markt, liggen,
aan den voet der kloostermuren, een paar groote ijzeren kanonloopen zonder affuit, maar op steenen of houtblokken rustend, van welke men zegt dat de Vladika ze in Triëst gekocht heeft. Reeds van verre hadden wij deze kanonnen zich met hun zware stemmen in het algemeen gedruisch hooren mengen. Zij bleven ook thans hunne krachtige welkomstgroeten in tempo's herhalen, zoo snel als de Montenegrijnsche kanonnieren het maar vermogten, en slingerden hunne laatste bliksemflitsen onder ons, toen wij, onder de vreugdbetuigingen van eenige andere, ons door den Vladika te gemoet gezonden mannen, afstegen.
Wij hadden zeer verschillende en, naar het ons voorkwam, ook zeer overdreven aanwijzingen nopens het aantal der wapenpligtige Montenegrijnen bekomen, en dit kon wel niet anders zijn; want vooreerst overdrijven natuurlijk de bewoners van 't land zelf gaarne op dit punt, en verder is het de vraag, of 't een aanvallenden of verdedigenden oorlog geldt. Wanneer de Turken in 't land vallen, dan vatten zelfs de invalieden de wapenen weder op, zieken en ouden verrijzen van hun leger, en ook onmondige knapen blijven niet achter. Zoo vertelde men ons van een tienjarig jongsken, dat een

{==211==} {>>pagina-aanduiding<<}
Turkschen hoofdman geveld en diens sabel buit had gemaakt, en ook van een meisje werd ons verteld, dat zij een heldenfeit tegen de Turken verrigt had en sedert dien tijd steeds de wapenen droeg. Moet er echter een behoorlijk leger in 't veld gebragt worden, dan zijn er natuurlijk niet zoo velen noch zoo verschillenden. De geringste aangifte van gewapende Montenegrijnen, van welke wij hoorden, was 15,000; de grootste 35,000. De Vladika zeide ons, dat Montenegro in 't geheel van 20- tot 25-duizend goedgewapende landverdedigers op de been kan brengen; bij een buitenlandschen oorlog daarentegen slechts van 6- tot 7-duizend man. Het aantal bewoners gaf hij zelf op als iets meer dan 100,000 aan.
Men moet echter bij het Montenegrijnsche krijgsheir nog aan geene geregelde troepen denken, maar zich lieden voorstellen, die het gebruik hunner wapenen van der jeugd af van hunne vaderen hebben geleerd, gelijk zij hunne taal aan hunne moeders danken. Die lieden trekken onder hunne woiwoden (dorpsschouten) en serdarer (dikstrikshoofdlieden) uit, aan wier hoofd zich de Vladika zelf stelt. Een der merkwaardigste wijzigingen en vernieuwingen, die door den laatsten Vladika zijn ingevoerd is het corps der Senatoren en dat der Perianitsen. De Senaat (Sowjet) bestaat uit 12 leden en vormt het opperste geregt van het land; met hem worden daarenboven, als met een Minister of Rijks-Raad, de gewigtigste aangelegenheden behandeld. De Perianitsen daarentegen zijn iets dergelijks als de adelijke garde des Keizers van Oostenrijk; voor zoo verre zij althans uit de edelste jonge lieden des lands bestaan en steeds den persoon van den Vladika, onder wiens bevelen zij staan, omgeven. Zij worden echter veelmalen ook tot andere bezigheden en werkzaamheden gebruikt; zoo deed de Vladika eens een paar misdadigers door hen teregtstellen. Eigenaardig is het ook dat de paap (pope) van Cettinje hun hoofd is.
Bij ons onderhoud met den Vladika vernamen wij, dat onder het Montenegrijnsche strafregt de stokslagenstraf weinig of niet voorkomt, en de Montenegrijnen er een volslagen afkeer van hebben, 't geen hun zeer tot lof verstrekt. Ook laten zij zich niet gaarne opsluiten: eene maand kerkerstraf is reeds iets zeer hards voor hen; drie jaar is zoo goed als doodstraf. Geldboeten zijn daarentegen meer gewoon. In som-
{==212==} {>>pagina-aanduiding<<}
mige gevallen, bij zeer snoode misdrijven, wordt het huis de misdadigers verbrand.
De Montenegrijnen hebben er nimmer werk van gemaakt hun land door kunst te versterken. De niet zeer sterke muren des kloosters van Cettinje zijn de eenige versterkingen, die wij in het geheele land hebben aangetroffen. Het is van binnen dus geheel zonder eenig ‘geweld van muren’ of vestingen, terwijl het daarentegen van buiten, van de zijde zijner naburen, met een kreits van vestingen, sterkten en torens omgeven is. Aan den eenen kant hebben de Turken de vestingen Niksiki, Trebinje, Spues, Podgoritza, Zsabljack; aan den anderen Oostenrijk, behalve Cattaro en het fort St. Trinita, een gansche keten van torens en sterkten langs de Albaansch-Montenegrijnsche grens. De Montenegrijnen denken ten deele als de oude Spartanen, die aan de levende muren der verdedigers van het vaderland den voorkeur gaven boven de treffelijkste versterkingen, en zich op hunne bergen en rotsen verlieten, even als de oude Zwitsersche eedgenooten, in welker kantons men een evenzeer in 't oogloopend gemis van vestingen en overvloed van open plaatsen vindt. Ook hoopen de Montenegrijnen geen groote schatten in hunne vlekken en dorpen op. Hunne kudden zijn bij een vijandelijken inval spoedig in 't gebergte gedreven, hunne vrouwen dragen bovendien hare kostbaarheden nacht en dag aan het lijf bij zich, en kunnen zich met hare have gemakkelijk verbergen. Evenzoo hebben ook de mannen steeds hun kostbaarsten schat, hunne wapenen, bij zich. Het hoofd-kapitaal van Montenegro is daarom altijd veilig, zoodra slechts al wat adem heeft en loopen kan, in zekerheid is gebracht. Wat de Turken in de dorpen zelf verwoesten kunnen, is ras weder hersteld.
Het geheele land heeft zijn waterafloop naar het Noordwestelijk uiteinde van het meer van Scutari, waarheen alle rivieren en dalen zich rigten. Van dit meer uit vindt er een allengsche verheffing van den bodem naar het Zuiden Noordwesten plaatst. Haar hoogsten top bereikt die verheffing op den bergrug, die deels langs de kust der Adriatische zee, anderdeels langs den Oostelijken grens van Herzogewina loopt. Naar beide zijden loopt die hoogte plotseling en steil af, vooral naar de Adriatische zee, de Bocche di Cattaro en geheel het Oostenrijksche Albanië toe, dat slechts uit een smalle

{==213==} {>>pagina-aanduiding<<}
strook kustland bestaat. Even als de watergrens zoo loopen ook de staatsgrenzen van Montenegro meestal op den rug van dit gebergte. Aan het meer (van Scutari) loopen zij met die van het Turksche Albanië in de vlakte van dat meer zamen. Zoo kan men uit het oogpunt der aardrijkskunde, Montenegro als de Noordwestelijke helft van het meerbekken van Scutari beschouwen. Binnen dit bekken wonen de Montenegrijnen met de Albanezen van Scutari te samen. Met dezen hebben zij dus ook de meeste grens-twisten, wrijvingspunten en onderwerpen van oneenigheid. Daartoe behoort in de eerste plaats het meer zelf, van hetwelk de Montenegrijnen minstens de helft voor zich begeeren, met het regt van visschen in het meer en de malsche weiden aan zijne oevers. Twist en strijd houden dan hier ook bijna nimmer op, en de grenzen veranderen hier bestendig met de krijgskans: nu eens strekken de Montenegrijnen hunne heerschappij iets verder over het meer heen uit, dan weder drijven hen de Turken geheel van het meer weg. De Oostenrijksche grens is voor eenige jaren door bepaalde afmetingen vastgesteld geworden, maar de Albanesche wordt nog steeds door den veranderlijken maatstaf van zwaard en krijgsgeweld bepaald.
Alle wateren van Montenegro vloeijen in het meer van Scutari; daarheen worden langs natuurlijken weg de schepen des lands gevoerd, die aan die wateren gebouwd worden. In dat meer zwemmen de visschen der Montenegrijnsche rivieren en verblijven daar in den winter, terwijl de Montenegrijnsche visschers hen volgen. Naar het meer toe wordt de luchtstreek altijd zachter, de grond vruchtbaarder en de weiden malscher. De Montenegrijnsche kudden, herders en landbouwers dringen dus even natuurlijk naar het meer toe als de visschen, visschers en schepen.
Zoo is dan dat meer van Scutari het hoofdpunt waar alle leven en alle krachten van het land zamenloopen en heendringen, en het is eene noodzakelijke behoefte voor de Montenegrijnen om een deel van dat meer te bezitten, waarvoor zij, zoolang zij 't vermogen, strijden zullen.
Toen wij van een tocht naar het meer van Scutari terugkwamen, kwam ons de Vladika met eenige vrienden te gemoet. Hij begroette ons vriendelijk, vroeg hoe ons de berglucht bekwam, en noodde ons uit op het terras van zijn

{==214==} {>>pagina-aanduiding<<}
klooster, een Montenegrijnschen zanger, dien hij voor ons ontboden had, aan te hooren. Uit de hoofd-kamer van zijne woning brengt eene deur op eene hooge verandah die boven de ingangspoort van het klooster ligt. Op deze verandah werden banken en stoelen in behoorlijke orde geplaatst, op welke wij ons nederzetten. Weldra vertoonde zich daar nu ook de zanger. Hij was een lange, ruwe zoon van 't gebergte met half geschoren kruin. Terwijl hij zich in een hoek der verandah plaatste, stemde hij zijn paardeharen snaar en hief een lang lied aan. Hij zong het met een doffe en ruwe stem, die eentoonig op en nederklom bij ieder vers, zoo als er eenige honderden waren, die allen op denzelfden trant werden afgezongen. Dikwijls kneep hij daarbij zijne oogen digt. Het scheen dan als of zijn gezang en zijn snarenspel zich in het zand verliezen, en hij zelf inslapen zou. Eensklaps echter, als of hem iemand opwekte, wierp hij dan zijn hoofd in den nek, en begon op nieuw te zingen of liever te brullen. Vrolijk zag hij er daarbij niet uit, maar immer neerslagtig en gebukt. Het was als leed hij oneindige pijnen. Toen zijn gezang ten einde was, trok hij plotseling een vriendelijk en lagehend gezigt, als iemand die midden in een gezelschap is ingesluimerd, en nu, op eenmaal ontwaakt, lagchend rondziet. Dit einde bragt hij overigens zelf niet natuurlijk te weeg, maar het volgde op een ‘basta’ van den gastheer, dat zijn verder dreunen afsneed en besloot. Zijne hoorders hadden met ingespannen aandacht naar zijn zingen geluisterd: als gewoonlijk had dit ook thans weder wreede en droevige tooneelen, Turksche gruwelen, moord en doodslag ten onderwerp gehad; waaruit zich dan ook de treurige houding des zangers laat verklaren.

II.

(Vorst Danilo van Montenegro.)

Daniël petrowitsch (pietersz.) uit den stam der Njeguschi - naar welken zijne voorvaders en hij zelf zich ook njegores schrijven - werd door den, op 31 van Wijnmaand 1851 gestorven Vladika peter petrowitsch tot zijn opvolger gekozen. De Senaat en het volk van Montenegro wenschten, dat hij slechts wereldlijk Vorst werd, en de geestelijke waardigheid (Vladika)

{==215==} {>>pagina-aanduiding<<}
aan een ander opdroeg. De Keizer van Rusland keurde dien wensch goed, erkende hem als wereldlijk Vorst der Montenegrijnen, en verleende hem als zoodanig de orde van den heiligen stanislaus, eerste klasse. Zijne terugreis van Petersburg vond echter eerst in Julij 1852 plaats.
De Montenegrijnen hadden van zijne t'huiskomst naauwkeurig berigt ontvangen, weshalve hem de Voorzitter van den Senaat petro petrowitsch (broeder van den overleden Vladika en daniël's oom) met vele oudsten, oversten en gemeene Montenegrijnen, op den 31sten Julij naar Cattaro te gemoet togen. Den woiwode van Njegusch en den Senator ivo radowitsch zond men naar Castelnuovo, om den Vorst terstond bij het binnenloopen in den golf van Cattaro te verwelkomen. Toen de stoomboot Cattaro naderde, beklom hem pero en omarmde den Vorst zijn neef met de woorden: heil mij, nu en altijd! Spoedig bedekte zich nu de geheele golf van Cattaro met barken die den stoomboot te gemoet stevenden, en waaruit de Montenegrijnen vreugdeschoten afvuurden, welke door hen die aan den oever toefden werden beantwoord, tot zoolang de Vorst gebood het schieten te staken. Alles drong zich nu op den stoomboot om den Vorst te begroeten, en dit gedrang nam nog toe, toen hij het land betrad: sommigen kusten zijne hand, anderen den zoom zijner kleederen, naarmate zij slechts gelegenheid vonden.
Zoo werd de Vorst onder het gejuich en gejubel der menigte naar het huis gevoerd, dat men voor zijne ontvangst gereed gemaakt had. Den volgenden morgen trok men nu naar Cettinje. Danilo, zijn oom pero, noviza en nog eenige anderen, gingen te paard, den slingerenden weg berg opwaarts wel twee uren lang; de overigen beklommen, als gemsen, den steilen berg te voet. De stoet der mannen was zoo groot, dat, toen de voorsten reeds de helft van den berg bereikt hadden, de laatsten zich eerst in Cattaro op marsch begaven. Dit geschiedde alles onder een hevig geweervuur, zoo als dat bij die ruwe zonen der natuur het gebruik is. Boven op den berg ontmoette de Vorst een nieuwen hoop Montenegrijnen, die hem daar opwachtten en zijne aankomst met onophoudelijke geweerschoten begroetten. Nu scheidde de menigte. Het grootste gedeelte ging naar Njegusch; de Vorst zelf met de de aanzienlijksten naar het huis van den voogd van Njegusch,

{==216==} {>>pagina-aanduiding<<}
protokowitsch, om er het middagmaal te gebruiken. Men stelle zich daarbij geen groot en schitterend feestmaal van den tegenwoordigen dag voor; het was een bloot herdersmaal, sober en eenvoudig. In een groot en ruim vertrek werd den gasten eerst versch water, koffij en rako (brandewijn) aangeboden. Daarop werd er eene lange en lage tafel van naast elkander gelegde planken in de lengte van het vertrek geplaatst, met een tafellaken bedekt en met lage houten banken omgeven. Danilo zette zich aan het boveneinde, voor hem en in zijne nabijheid zag men eenig fijn tafelgereedschap, verder omlaag een gemeenschappelijk eet- en disch-gereedschap en houten lepels. Ieder bragt zijn mes mede, niemand gebruikte een vork. Wat de spijzen betrof, zag men er eerst dikgekookte rijst met schapenbout opzetten, daarop gekookt schapenvleesch, toen gebraden lamsvleesch en ham, en tot besluit kaas. Toen zich de gasten na den maaltijd verwijderden, schoten de meesten hun geweer af, daar zij meenden, dat men zijn gastheer bedanken moest: zij mogten anders ontevreden of ondankbaar schijnen.
Nu begaf zich de Vorst naar Njegusch, vertoefde daar eerst bij zijn zwager ivo radonitsch; vervolgens bij zijn ouder broeder misko, die hem reeds te Triëst te gemoet was gekomen; daarop bij den ouden toma, den vader van den overleden Vladika, bij wien hij zich het langst ophield; eindelijk bezocht hij nog den neef van den ouden toma, zijn oom maschan. Overal werd hij op wijn, koffij en meloenen onthaald.
Op de verdere reis naar Cettinje werd de Vorst op alle hoogten door talrijke scharen van Montenegrijnen ontvangen, die hunne geweren afschoten. In de vlakte voor Cettinje zelf, traden hem met hartelijken groet de Ondervoorzitter van den Senaat george, maschan's broeder, steven bukotitsch, de Senator en Voogd van Cettinje, milo martinowitsch met vele andere aanzienlijke Montenegrijnen te gemoet, en nu hoorde men geen geweerschoten alleen, maar ook de kanonnen werden gelost. Den volgenden dag had er eene plegtige godsdienstoefening plaats, die door den Vorst en de aanzienlijken werd bijgewoond, en bij welke de toeloop van het volk zoo groot was, dat de kerk naauwlijks het tiende deel bevatten kon. Na de heilige Liturgie las de Ondervoorzitter van den Senaat een schrijven van het Russische Ministerie aan danilo

{==217==} {>>pagina-aanduiding<<}
openlijk aan het volk voor, dat voor het woonhuis des Vorsten verzameld was, en waarin gelezen werd, dat Z.M. de Keizer van Rusland, het verzoek van het volk en den Senaat der Montenegrijnen in aanmerking nemende, bewilligd had, dat hun Vorst danilo niet in de geestelijke orde trad, maar wereldlijk Vorst mogte zijn; danilo mogt een ander in zijne plaats tot Bisschop kiezen, die uitsluitend de geestelijke aangelegenheden van het land leiden konde, en de Vorst moest trachten met zijne Oostenrijksche en Turksche naburen in de beste verstandhouding te leven. Nadat dit stuk was voorgelezen, werden er aan eenigen grooten en aanzienlijken der Russische ridderorden uitgedeeld, en daarop begaf zich danilo naar zijn woonverblijf. Het is een door den overleden Vladika gebouwd huis van ééne verdieping, welks bovenbestek uit omstreeks tien vertrekken bestaat, waarvan de Vorst, even als zijn voorganger, slechts de zoogenaamden biljardzaal en twee aangrenzende vertrekken bewoont; in de overige kamers wonen zijn secretaris, adjudant, enz. Andere kamers zijn voor de ontvangst van aanzienlijke lieden bestemd. De boven vermelde zaal - Biliarda noemen hem de leden aldaar - is vergader- en raadzaal, zitting- en regtszaal, receptie- en bij ontstentenis van ernstige zaken ook rook- en speel-zaal, alles te gelijk. Een biljard in het midden, een lederen sofa, een groote armstoel, een tafel in den hoek, een aantal stoelen en een bank langs den muur, maken het geheele mobiliar uit. Ook hier heen volgde de menigte den Vorst, en spoedig was de zaal volgepropt met bezoekers, die hem zien, hooren en spreken wilden. Danilo sprak nu met klem tot de aanwezigen over de wijze waarop hij het land wenschte te besturen, en hoe hij van hen verwachtte, dat zij aan zijne bevelen en vermaningen gehoor
zouden geven. Vervolgens moest hij ook de klagten van enkelen aanhooren en daarover tevens onmiddelijk beslissen en regtspreken. Zoo klaagde, er een dat hij aan een Perjanik een daalder schuldig was, dien hij hem volgens een geregtelijk vonnis betalen moest, doch waarvoor hij een geweer tot pand had gegeven: hij had nu den daalder willen betalen, maar de ander wilde zijn geweer slechts teruggeven wanneer hij de renten er bij betaalde. De Vorst besliste, dat de Perjanik met den daalder tevreden moest zijn zonder rente te ontvangen, vermits hij geen baar geld te leen gegeven had, en

{==218==} {>>pagina-aanduiding<<}
terstond het geweer teruggeven moest. Soortgelijke beuzelachtige klagten waren er vele, en de uitspraak werd dan ook terstond op allen gegeven.
Toen het aanhoudend spreken den jongen Vorst begon te vermoeijen, ging hij naar buiten, doch ook daar verdrongen de menschen zich om hem en lieten hem geen rust. Zette hij zich op een steenen bank voor een der naburige huizen neder, dan plaatsten zich de aanzienlijksten terstond naast of voor hem, en de volksmenigte omgaf dezen op verderen afstand. Die het naastbij waren zetten zich op den grond, opdat de meer verwijderden over hen heen den Vorst konden zien. En zoo begon nu het tooneel, dat in de zaal had plaats gehad, van voren af aan.
Danilo sprak op dezen dag, zoo in de zaal als daar buiten, ongeveer het volgende tot de menigte: ‘Van heden af zal er onder ons niet meer in het verborgen gemoord (*); of teregtgesteld worden, maar wanneer iemand onder ons den dood verdient en dien ondergaan moet, zoo zullen alle de overigen vernemen, wat hij misdreven heeft, waarom, wanneer en hoe hij ter dood gebragt zal worden. Op geheime aanklagten en aanbrengerijen wordt voortaan geen acht meer geslagen, en wie een ander aanklaagt mag zich niet verwijderen, vóór de beklaagde ontboden en tegenover hem gehoord is. Wie bij de regtspraak zich ook maar voor een para of de waarde van dien laat omkoopen, dien zal ik terstond uit zijne betrekking ontslaan, en hij behoeft niet te verwachten dat ik hem immer weder zal aanstellen. Gelijkerwijs zal ik elken Perjamik straffen, die, door het geregt tot eene geldheffing of tot onderzoek uitgezonden, meer geld neemt dan hem toekomt of meer verlangt dan van regtswege bepaald is. Zoo heeft bijv. de Perjamik ivo radjonitsch met nog een medgezel eenige geiten van een man geprest, die vijfmaal meer waard waren, dan de schuld bedroeg.’
Bij deze woorden stond ivo van de bank op, waarop hij op eenigen afstand van den Vorst gezeten was, nam zijne muts af en sprak: ‘het is waar, o Heer! dat ik dat gedaan heb; hadde echter toen iemand tot mij gesproken, gelijk gij, o

{==219==} {>>pagina-aanduiding<<}
Heer! het nu hebt gedaan, dan hadden wij dat nimmer gevraagd. Toen ten tijde ging het echter slechts zoo, dat elke er alleen op bedacht was zijn huis en zijne beurs te vullen, en gelijk de anderen deden zoo deed ook ik.’
De Vorst sprak verder nog: ‘Voor elk onzer zal een gelijk regt gelden, hij moge arm of rijk, aanzienlijk of gering zijn; want wij zijn allen gelijk voor de wet. Ook wil ik niet dat mijne bloedverwanten in 't minst worden voorgetrokken. Ik heb in Njeguschi een vleeschelijken broeder, eene zuster, en vele bloedverwanten; maar zoo ik ooit verneem, dat de gezagvoerder in Njeguschi om hunnentwil, ook in 't minste maar, van het strikte regt afwijkt, zet ik hem oogenblikkelijk af. Wie meent dat hem van een Senator, een Pesjanik, of een ander ambtenaar onregt gedaan is, kan op ieder uur tot mij komen en zich beklagen. Als het iemand schijnen mogt, dat ik-zelf hem onregt gedaan hadde, dan trede hij vrijelijk voor mij en zegge: “Heer! gij hebt mij hier- of daar-in onregt aangedaan; de zaak is niet dus maar zoo.” Ik zal dan de zaak op nieuw onderzoeken, en als ik zie dat hij gelijk heeft, dan verbeter ik mijne uitspraak; is dit niet het geval, dan zal ik hem zeggen, dat hij geen regt heeft om zich te beklagen.’
‘Ik ben voornemens’ - zoo voegde hij er nog bij - ‘om, indien mij God leven en gezondheid schenkt, een nieuw wetboek te maken, naar hetwelk ik-zelf u niets dan goed kunne doen, en verhinderd worde om kwaad te doen.’
Terwijl ik mij in Cettinje ophield, kwam er, tijdens de afwezigheid van den Vorst bij den regerenden Voorzitter van den Senaat een brief uit Niksiki in, waarin zich een Turksche Bimbaschi (Majoor) beklaagde, dat de Montenegrijnen den Turken dier stad schapen en ander vee ontroofd hadden, op welks teruggave hij aandrong. Hij antwoordde hem, dat men wenschte dat de Vizier, onder wien hij stond, eenige lieden mogt uitkiezen en naar de grenzen zenden, waar men dan met hen over een duurzamen vrede onderhandelen zou, opdat iets dergelijks in het vervolg niet weder plaats grepe. Bij deze gelegenheid zeide de Vorst, dat hij met de Turken in vrede wenschte te leven en zijn landgenooten verbieden zou invallen in hun gebied te doen. Niemand sprak hem toen tegen, maar men kon het velen aanzien, dat zij, die tot dus-
{==220==} {>>pagina-aanduiding<<}
ver van buit en oorlog leefden, in zijne woorden weinig behagen vonden. Met name was er een, dien ieder als een eersten kaper kende, en die verklaarde niet te vatten, waar hij dan verder van leven moest.
De bovengemelde brief werd des avonds aan den gezegden Bimbaschi gezonden; den morgen daarop kwam er uit Piperi berigt, dat de Turken omstreeks 300 schapen van de Montegrijnen geroofd, en daarbij twee kinderen en een grijsaard vermoord hadden. Die tijding vrolijkte de meesten weder op, daar de Vorst hun nu veroorloofde zelf te handelen; slechts beval hij den Christenen en den Nizams (de geregelde Turksche soldaten) geen leed te doen. - Op een anderen avond, terwijl danilo op de steenen bank voor zijn huis zat, naderden hem twee bejaarde, armoedig gekleede Turksche onderdanen en klaagden, dat onder het vee, door de Montegrijnen onlangs weggeroofd, ook het hunne geweest was, dat zij nu terug kwamen vragen. De Vorst beval terstond den Landvoogd, op wiens gebied het buitgemaakte vee zich bevinden moest, hun terug te geven wat zij waren kwijt geraakt. Ik hoorde hem verder nog zeggen, dat hij eene belasting wilde invoeren, waartoe elk zijner onderdanen naar zijn vermogen moest opbrengen, en die hij alleen tot voordeel des lands besteeden zou. Hij wilde er namelijk volksscholen oprigten, goede meesters ontbieden, kinderen laten opvoeden, wegen banen, en de steden, die gebrek aan water leden, daarvan voorzien.
Danilo petrowitsch is 24 jaar oud, van kleine gestalte, maar levendig, stevig en leenig. Het schijnt hem noch aan goeden wil, noch aan werkkracht te ontbreken. Eens zeide hij tot de Montenegrijnen, die om hem heen stonden: ‘Ziet, hoe klein ik ben, en hoe gering van uiterlijk. Zoo gij mij echter niet gehoorzaamt, zal ik u grooter en zwaarder zijn dan de berg Lovtjen (*). Wanneer gij mij belet door mijne goedheid beroemd te worden, houdt u dan verzekerd, dat ik het door gestrengheid worden zal.’ -





{==221==} {>>pagina-aanduiding<<}

Uitboezeming

door G.H.J. Elliot Boswel.


Neen, neen! die vroomheid, neen! sluip nimmer mij in de âren, 
Die, pralend in zich zelv', maar needrig van gelaat, 
De almagte werken Gods afkeerig gadeslaat, 
Alsof die wondren haar te klein, te nietig waren! - 
Mij is die godsvrucht vreemd, die alles telt als straf, 
En nimmer de oogen blij naar boven houdt geslagen, 
Maar zuchtend opwaarts blikt, als om God af te vragen: 
Waarom Hij háar slechts de aarde en niet den hemel gaf? 
 
o Neen! 'k zie hier omlaag niet enkel distlen groeijen, 
'k Ontdek geen rampwoestijn of treurig tranendal; - 
't Is mij noch vreugd noch deugd, met tranen zonder tal, 
De gaven van Gods gunst ondankbaar te besproeijen. 
Waartoe mijn kracht verlamd, mijn jonglingsmoed en kracht? 
De vaart van 't bloed gestremd, dat driftig nog wil stroomen? 
Waartoe ze dol vernield des levens zoetste droomen? 
Waartoe deze aard gevloekt, die mij zoo tegenlacht? 
 
o Ja, ze lacht mij aan, wen 'k dool door bosch en dreven, 
Haar wondren bruidstooi zie van louter glans en gloed, - 
Als daar de hemel lonkt, en hooger schittren doet 
Wat haar de gulle lente al juichend wilde geven. 
En heerlijk lacht zij me aan, als 't Oosten brandt en blaakt 
En goud en purper strooit langs heuvelen en dalen, 
En 't al herleeft en gloeit en tintelt door die stralen, 
En 'k stouter moed en kracht voel in mijn ziel ontwaakt. 
 
Zij lacht me vriendlijk toe, wen 'k in gepeins verloren, 
In 't lieflijk avonduur, bij 't kwijnend licht der maan, 
De zilvre woudbeek langs, in 't stille veld mag gaan, 
Waar 'k van mijn rustig hart het kloppen nog kan hooren; 
Waar 't ruischt van vrede en liefde in haag en rozelaar, 
Waar mild mij wordt vergoed wat ooit mij deerde of griefde, 
En ik in droomen leef van zaligheid en liefde, 
En zoeten weemoed in de teedre ziel ontwaar. 

{==222==} {>>pagina-aanduiding<<}

Zij lacht me vrolijk aan, als ik met trouwe vrinden, 
Bij gullen jok en kout, in vrijheid juich en tier, 
Aan hart en geest en luim den vollen breidel vier, 
Verbeelding 't perk verbreekt om stouter vlugt te vinden; 
En 'k dan, met reiner gloed, in ruimer werkkring dwaal, 
Wat edel is en groot voel in mijn boezem gloren, - 
En d'eed aan pligt en deugd, zoo dikwijls reeds gezworen, 
Met dieper ernst en kracht en vaster wil herhaal. 
 
Zij lacht me troostvol toe, wanneer, bij list of logen, 
Soms afkeer van den mensch, mij 't bruisend bloed verhit, 
En ik dan in een kring van blijde kindren zit, 
En enkel liefde lees en onschuld in hunne oogen. 
o, Zoet is dan 't besef, wat bij ons kwelling schijn', 
Dat, schoon deze aarde strekt tot woonplaats veler boozen, 
Zij ook het leven geeft aan zulke schuldeloozen: 
Ook kindren draagt, die schoon en rein als englen zijn! 
 
Wiens hart wordt niet vervuld met weelde en zielsgenoegen, 
Als hij den blik verstaat van 't smeekend opziend oog, 
Den last verligten mag, die zwaar den lijders woog: 
Den last, dien zij zoo lang en toch gelaten droegen; - 
Als hij tot de armen spreekt, hen opheft uit den hoon, 
En, zij 't ook zwakken troost, toch zoeten troost kan geven; 
Op 't uitgeweend gelaat een glimlach weêr doet zweven..... 
Wie roemt dan 't leven niet en de aarde als heerlijk schoon! 
 
Zij wordt me een lustwarand, waar enkel rozen bloeijen, 
Waar louter liefde en vreê den boezem kneedt en roert, 
Wanneer mij 't vriendlijk uur naar de ouderwoning voert, 
Waar wij, vereend van zin, voor hooger weelde ontgloeijen; 
Waar de eendragt zit ten troon en liefde wetten geeft, 
Waar zaalge kalmte ruischt en nimmer stormen jagen, 
Waar ik, reeds jongling, nóg den zoetsten naam mag dragen: 
Den naam van kind nog voer, waar 's ouders ziel aan kleeft. 
 
En roept des Heeren dag de Christnen God te loven, 
En dragen groot en klein en arm en rijk te zaâm, 
Voor Hem in rang gelijk, den zoeten broedernaam, 
En stijgt in d' eigen galm hun aller beê naar boven, 

{==223==} {>>pagina-aanduiding<<}

En klimt uit aller borst het zielverheffend lied, - 
O, bij dien dank, dien lof, dat plegtig nederknielen, 
Dat zingen, God ter eer, van millioenen zielen, - 
Wat schouwspel is zoo grootsch, als 't geen onze aard dàn biedt! 

's Gravenhage, 1853.





Moederliefde

door Maria Hertzveld. (*)

Welk een verrukkelijk schouwspel, eene moeder te zien, die, na vele bange uren van hoop en smart, een kind, het geliefkoosde voorwerp harer wenschen en gebeden, aan haar hart mag drukken! - Welke teedere blikken werpt zij op dien lieveling; hoe angstig bespiedt zij zijne minste bewegingen; - zij schijnt geheel opgelost in het beschouwen van haar kind. - Moge pijn of smart haar folteren, het deert haar niet; geene hinderpalen kunnen haar bewegen de moederlijke zorgen aan anderen over te laten. - Zij vervult die zoo gaarne; zij roepen telkens de gedachte in haar geheugen terug: gelukkige! gij zijt moeder! - Wat heerlijke beteekenis hebben die woorden! Hoe welluidend ruischen er haar de toonen van in het oor; hoe spiegelen zij haar al de geneugten, maar tevens al de zorgen en moeijelijkheden voor, aan den staat van moeder verbonden! - Moog vrij de slaap voor eenige uren hare matte oogleden sluiten, één zucht, één zachte snik doet haar oprijzen. - Angstig zoekt zij het wiegje, waar zij den kreet uit meent gehoord te hebben: het wiegje dat hare levensvreugde, haar levensgeluk in zich bevat; met behoedzame drift tilt zij het wiegekleed op, dat den zuigeling voor haar oog verbergt, en ziet - wie kan hare blijdschap uitspreken! - het kind met een onschuldig lachje op het aanminnig engelachtig gelaat, de handjes als naar haar uitstrekken. - Zij neemt het in hare armen en drukt het aan haren boezem, en biedt het rijkelijk lafenis aan; - en het gevoel en de weelde, waarmede zij het gadeslaat, zijn de tolken der zuivere lof- en dankzeggingen, die uit haar hart naar 's Heeren troon opstijgen. - Al hare wenschen, gebeden en gedachten hebben betrekking op haar kind; gevaren en dood zou zij voor hem trotseren; ja, eene smartelijke scheiding zou zij boven zijnen dood verkiezen.
Een treffend voorbeeld van dit laatste biedt de Heilige Schrift ons aan, in het regtsgeding van den wijzen Koning salomo. - Niet te onregt heeft men hem de Wijze ge-
{==224==} {>>pagina-aanduiding<<}
noemd, wie was dien naam waardiger; wie las dieper dan hij in het menschelijk hart; wie begreep beter tot welk uiterste eene liefhebbende moeder zoude overgaan, wanneer zij het staal geheven ziet, om den doodelijken stoot aan haren lieveling toe te brengen. - Zij kon geene moeder zijn, die, fier het hoofd verheffende, op koelen toon zeide: ‘'t is wel, Koning! deel het kind, dan hebben wij het geen van beiden.’ - Maar zij was het, die vergetende dat het regt aan hare zijde was, snikkend zich voor des Konings voeten wierp en hem bad, het bloedige vonnis niet te voltrekken en beloofde haar geluk, hare vreugde, haren troost, kortom haar kind te zullen afstaan aan de vrouw, die koelbloedig het doodvonnis over hem had hooren vellen. - Maar wie schetst de zaligheid die haar doorstroomde, toen 's Konings regtspraak háár in het bezit haars ongedeerden lievelings herstelde; de teederheid waarmede zij dien van den dood geredden beschouwde! - Het was haar als het ontwaken uit eenen benaauwden droom; - het schrikbeeld dat hare zinnen verbijsterde was geweken, en voor haar stond de bekoorlijkste werkelijkheid. - Doch is het niet alsof wij haar aanschouwen? - Haar hart is vol; - zij tracht het lucht te geven door woorden, doch hare lippen weigeren haar de dienst; - haar boezem is beklemd, en hijgt naar adem; - de handen pogen zich dankend ten hemel te heffen, doch zinken magteloos in den schoot terug; - eindelijk breekt een weldadige tranenvloed uit die starende oogen; hare wangen worden er door bepareld; haar polsslag versnelt; hare ademhaling wordt vrijer; het bloed stroomt met vernieuwde kracht door de aderen! - O, de aanblik van deze sprakelooze in dank verzonkene vrouw moet een schouwspel zijn geweest den engelen waardig en
welbehagelijk voor den Heer!
Het dagelijksche leven zelfs biedt gestadig voorbeelden van zelföpöfferende moederliefde aan. Zie ginds die lijdende! Hare oogen staan hol; hare wangen zijn ingevallen. Wie erkent in haar nog het bloeijende, lagchende wezen, dat bij den eersten aanblik alle harten boeide en onwederstaanbaar voor zich innam? Waar bleef de vrolijkheid, die uit hare vriendelijke oogen straalde en van de zorgeloosheid getuigde, waarmede zij het verledene achter zich liet en de toekomst te gemoet ging? Waar is het frissche rood dat eertijds hare wangen kleurde? - Doffe moedeloosheid heeft zich meester van haar gemaakt. - Wat zou er de reden van zijn? - Helaas, het wiegje, waarbij zij nederzit, is het ziekbed van haar eenige kind. Tallooze nachten reeds heeft zij er slapeloos bij doorgebragt; honger noch dorst bewegen haar, zij heeft geen gevoel voor het overige dat haar omgeeft. Afgestorven voor de wereld, leeft zij alleen voor het kind, en wijdt aan hem alleen alle hare zorgen, haar geheel bestaan.
Met welke mengeling van hoop en wanhoop, vreeze en verwachting ziet zij den geneesheer binnentreden. - Zal hij haar een engel des levens of een bode des doods zijn? - Zal hij heelenden balsem in hare wonde gieten, of die nog verder

{==225==} {>>pagina-aanduiding<<}
openrijten? - Angstvolle onzekerheid, hoe pijnigt gij uwe slagtoffers; gij, die noch tot de heeling, noch tot de voleinding hunner smarten bijdraagt! - Verkieslijker is de beslissing die ons doet weten, of wij juichen of treuren, klagen of danken moeten. Zulke gedachten vervullen de moeder. Met ingespannen verwachting en ingehouden adem slaat zij de bewegingen van den arts gade, bespiedt zijne gelaatstrekken en tracht in zijne blikken te lezen, welk lot haar verbeidt. - Eensklaps hoort zij de verrukkende woorden: - ‘het gevaar is geweken.’ - Hadden hemelsche klanken haar getroffen, waren engelen haar verschenen, grooter uitwerking dan deze woorden hadden zij niet kunnen te weeg brengen. - Hare afgematheid vergetende, gaat zij juichend de kamer rond, omhelst wie nabij haar is, en kan slechts stamelend uitroepen: - ‘mijn kind is gered!’ Maar die overspanning, een gevolg van de hevigste aandoeningen, is voldoende om hare weinige overgeblevene krachten geheel te sloopen. - Uitgeput zinkt zij neder als in eenen doodslaap. Met moeite roepen de trouwe zorgen der liefde haar weder in het leven terug. Naauwelijks bekomen, is 't alsof zij geene gedachte heeft dan aan haren lieveling; geen toeval vermag 't, hem uit haar geheugen te bannen; hare eerste woorden zijn: ‘mijn kind! Ik wil het zien! Breng me mijn kind!’ - Daar ziet zij het lieve wichtje, en dát gezigt is het krachtigste middel tot hare herstelling. Weldra keeren hare gezondheid en vrolijkheid nu terug en voelt zij zich weder in staat om op nieuw hare zorgen aan het beminde pand te wijden.

Heeft de moeder zich van hare door de Natuur opgelegde, zoo zoete pligten gekweten, dan beloont haar het genoegen den teederen zuigeling tot een bloeijend en vergenoegd knaapje ontwikkeld te zien. - Het speelt aan hare voeten, en doet haar - o zaligheid! - den moedernaam hooren. - Moeder! veelbeteekenend woord, welks hooge waarde hij nog niet kan gissen en dat hij toch zoo gaarne uitspreekt! - 't Is de Natuur die zich doet hooren, en reeds in de prille jeugd hem aan zijne moeder, méér dan aan eenig ander sterveling verbindt; want thans is hij nog te jong om te beseffen, welke heilige banden hem aan haar ketenen; welke pligten hij jegens haar te vervullen heeft. - Eerst later zal hij vernemen, welke zorgen en moeijelijkheden hij haar heeft veroorzaakt; welke opöfferingen zij zich voor hem heeft getroost; aan hoe vele gevaren zij zich voor hem heeft blootgesteld, en hoe vele nachten zij slapeloos aan zijne legerstede heeft doorgebragt! - Als dat gebeurt zal hij gewis van dank vervuld uitroepen: ‘hoe kan ik mij ooit van zoo vele verpligtingen kwijten! - ik zou verre te kort schieten, indien gij niet mijne moeder waart!’
Doch keeren wij tot het knaapje terug! -
Zijne geestvermogens ontwikkelen zich dag aan dag; - in zijne sprekende oogen openbaart zich de kiem van een vroegtijdig verstand. - Wie is gelukkiger dan zijne moeder! Met

{==226==} {>>pagina-aanduiding<<}
welke verrukking beschouwt zij zijne lagchende wezenstrekken; met welke zorgvuldigheid strijkt zij de blonde krullende lokken van zijn voorhoofd weg, om hem beter in het oog te zien: dat oog den spiegel zijner ziel waarin zij zijne kinderlijke wenschen en gedachten kan lezen! - Met welke teederheid drukt zij de fijngevormde handjes in de hare en kust hem op den lieven fluweel-zachten mond! - Welke deelneming betoont ze in zijne spelen; zondert ze niet dagelijks eenigen tijd van hare bezigheden af, om, als ware zij zelve nog een kind, met hem rond te huppelen! Zij herinnert zich daarbij hare jeugd, en maakt hem den schat van hare herinneringen tot een onuitputtelijke bron van afwisselend vermaak; - zij vreest geene bespotting, als zij, de verstandige overigens ernstige vrouw, hare waardigheid aflegt in het vrolijke kinderspel; want zij weet dat leiding den kinderen zelfs in het spel onontbeerlijk is, en zou zij dan háár kind niet leiden; of zijne leiding aan anderen overlaten? - Zouden angsten haar niet gestadig kwellen als een minder waakzame blik op zijne spelen, en argeloos dartelende bewegingen gerigt was? Zouden geene zelfverwijten hare ziel verscheuren wanneer een ongeluk hem trof, waaraan hare trouwe zorg hem had kunnen onttrekken? Zou zij niet telkens eene stem meenen te hooren die haar bestraffend toeriep: - ongelukkige! gij alleen zijt oorzaak van het ongeluk van uw kind!’ - Neen dit kan, dit mag niet. - En wie zou ook beter dan zij, van zijne uitspanningen en vermakelijkheden zelfs gebruik kunnen maken, om hem nuttige lessen reeds vroegtijdig in hoofd en hart te prenten; om hem, al spelende, het goede van het kwade te leeren onderscheiden, en liefde en eerbied voor God in te boezemen; - om hem te doen begrijpen, dat alles wat de mensch geniet, slechts van dien éénigen Vader komt. - Godsvrucht is de kiem van alle deugd. - Is eenmaal haar zaad in het hart gelegd en draagt men voor de opkweeking zorg, dan groeit
er welhaast een spruitje van, dat dagelijks in kracht en grootte toeneemt en eindelijk een eik wordt, welks sterke stam den aanval der orkanen verduurt, en onder hun geloei en gebulder onwrikbaar pal staat. Dan mogen rampen en onheilen den sterveling bedreigen, zijne godsvrucht is de eik, onder welks rijk gebladerte hij, beproefde wandelaar op den levensweg, de vlagen van den onspoed ontduikt, en krachten vergadert om de moeijelijkheden van den togt te overwinnen.
Deze meening is ook de meening der moeder. De Bijbel is in hare hand, en het jongsken zit aan hare voeten, begeerig naar de zachte woorden te luisteren die van hare lippen vloeijen, en ingaan tot zijn hart; gelijk de hemelsche dauw op het bloembed, in den vroegen morgen de bloemen beparelt en in hare kelken sappen giet, dat zij geuren verspreiden geheel den komenden dag. Hoe ernstig en kalm is het gelaat der vrouwe die het Bijbelboek heeft opengeslagen, om haar kind het woord Gods te leeren kennen! Zij slaat den blik ten hemel en bidt in stilte den Heer dat hare pogingen mogen slagen; dat het

{==227==} {>>pagina-aanduiding<<}
zaad hetwelk zij bereid is te strooijen op geenen onvruchtbaren akker moge vallen. - Zij heeft gebeden, en gevoelt zich verligt, en de blik dien zij op den knaap werpt, verzekert haar dat haar gebed is verhoord: - Zoo gaan de eerste jaren van den knaap in onschuldige spelen, onder lessen en wijze vermaningen voorbij. Nu wordt het tijd zijnen geest te beschaven, zijn oordeel te verlichten, zijne ligchaamskrachten te oefenen. - De beschaving van zijn hart heeft de moeder op zich genomen, die van zijnen geest zal zij aan anderen overlaten. Maar dat zij hem nu bijna den ganschen dag niet meer onder de oogen heeft, doet hare liefde voor hem niet verminderen; neen, die liefde neemt immer toe, en wordt grooter, zoo vaak zij na zijne dagelijksche afwezigheid hem aan het hart mag drukken, en verheugd over zijne vlijt, zijne vorderingen en verstandig gedrag, in stilte met dankbare trotschheid mag zeggen: ‘dit is mijn zoon!’
Beantwoordt hij daarentegen niet aan de verwachting, die zij van hem koesterde; vernietigt hij door zijn gedrag de zoete hoop van zijne ouders en vrienden - ook dan nog wordt de moeder door dezelfde teederheid, zachtheid en zorgvuldigheid bezield. - Hare liefde beweent zijne uitspattingen en feilen, en wendt zoo veel zij kan derzelver gevolgen af. Door liefde, niet door gestrengheid, tracht zij hem te verbeteren. Ernstig maar minzaam wijst zij hem op de onherstelbaar rampzalige gevolgen, die de ondeugd onvermijdelijk na zich sleept, en zegt hem dat de weg om op het pad van godsvrucht en deugd terug te keeren voor den berouwhebbende nog niet is afgesloten; dat het nog tijd is om het dwaalspoor te verlaten, en bid en bezweert hem daartoe bij hare liefde, bij de liefde des Hoogsten, en bij het heil van zijne onsterfelijke ziel.
Deze vermaningen, lessen en beden hebben dikwerf op het nog niet verstokte jeugdige gemoed méér invloed dan de hardste berispingen en straffen zouden kunnen hebben, en de moeder smaakt dán de zalige voldoening, haren zoon aan de verleiding en de zonde, die hem tot prooi hadden gekozen, te hebben ontrukt.

Vanwaar de tranen, 't wanhopig handenwringen en de angstige blikken der vrouw die daar is neêrgezeten? - Wat aanleiding is er tot zulk eene smart? Is zij niet moeder; is zij niet de gelukkige moeder van eenen veelbelovenden zoon? Gaf zijn gedrag niet altijd haar redenen tot blijdschap en groote verwachtingen? Vergoot zij ooit andere dan vreugdetranen over hem? Helaas, het is voor de eerste maal, dat de smart over hem haar tranen afperst. - Maar hij is onschuldig aan hetgeen zij lijdt. Het behaagt den Almagtige haar den bittersten lijdenskelk te doen ledigen. - Haar geliefde zoon ligt op een krankbed, waarvan hij welligt niet weder zal opstaan. - En toch, waarom geeft zij zich aan zulke sombere bepeinzingen over? Bestaat de hoop, die vertroosteresse der bedroefden, niet ook voor háár? - Kan niet dezelfde Magt die den jongeling aan het ziekbed kluistert, hem

{==228==} {>>pagina-aanduiding<<}
weder oprigten? Neen, ook die laatste toevlugt der lijdenden, de hoop, de zoete hoop is haar ontnomen. - Reeds vernam zij de vreesselijke uitspraak des geneesheers: - ‘Als God niet helpt is de wetenschap magteloos en de kunst ijdel. Ik mag u niet langer vleijen met het behoud van uwen zoon. Gij moet er u op voorbereiden, dat het spoedig met hem ten einde loopt.’ - En die ontzettende woorden van den arts worden meer en meer bevestigd. De levensgeesten des jongelings zijn uitgedoofd; hij staart met strakke wezenlooze blikken om zich heen, en ziet zijne wanhopende moeder; maar beseft niets van haar lijden. Zijn pols verflaauwt, zijn hart klopt slechts bij tusschenpoozen. - Maar, op het punt de wereld voor immer vaarwel te zeggen, schijnen de krachten in het gesloopte ligchaam nog eenmaal terug te keeren. - Nog éénmaal heft hij zich op, en stamelt een hartbrekend ‘vaarwel!’ maar zinkt nu weg in dien slaap, waaruit geen sterveling ooit hem zal opwekken. De trouwe moeder staat naast zijne sponde, en weet nog niet dat hij gestorven is. Zij meent dat hij is ingesluimerd en wacht op zijn ontwaken. - Uren verloopen met tragen gang; elke sekonde duurt haar een etmaal. - Eindelijk kent zij de treurige waarheid. Eene ijskoude siddering bevangt haar; zij kust het marmerkoude voorhoofd waar nog het doodzweet op parelt, en met den kreet: ‘hij is dood,’ zinkt zij neder naast zijne legerstede. - Hare wezenloosheid duurt dagen lang; - doch eindelijk bekomt zij, maar heeft moeite zich haren waren toestand voor te stellen. De herinnering nogthans wordt allengkens duidelijker. en met deze de bewustheid van haar groot en onherstelbaar verlies. - Maar nu opent zich de weldadige bron der tranen, en als zij heeft uitgeweend, herdenkt zij welk een goede zoon hij was, en rigt hare blikken en gedachten hemelwaarts, en wordt vatbaar voor den troost der Godsdienst en toegankelijk voor de hoop eens beteren levens.
Wel benevelen nog dikwerf tranen hare oogen; doch het zijn geene hopelooze tranen meer, maar tranen van onderwerping en vertrouwen. En wat schenkt haar kracht om alzoo dien geweldigen schok te overleven; den slag door te staan, die dreigde haar te verpletteren, of ten minste haar levensgeluk te vernietigen? - Het is de godsvrucht en de moederliefde. - De godsvrucht leert haar, dat God wèl doet in alles; dat Hij zijne schepselen lief heeft en uit liefde tot zich roept; - de moederliefde doet haar gevoelen dat haar zoon bij den Hemelschen Vader veel gelukkiger is dan hij ooit op de aarde had kunnen worden. Zou zij dan niet berusten in den Vaderlijken will? - Dan zou zij haar eigen aardsch geluk hooger moeten schatten dan het hemelsche, aan hém geschonken. Hoe zou eene moeder dat kunnen doen? De berusting Gods moge haar veel kosten, toch gelukt het haar welhaast den blik ten Hemel geheven, met kalmte te zeggen: de Heer heeft gegeven; de Heer heeft genomen; de naam des Heeren zij geloofd!
24 Januarij 1853.






{==229==} {>>pagina-aanduiding<<}

Mengelwerk.

D. Rz. Kamphuyzen.

De naam van kamphuyzen (*) wordt niet voor de eerste maal in dit Tijdschrift genoemd; koopmans, van der aa en scheltema hebben er hem, reeds vóór vele jaren (†), achtervolgens doen kennen, en de beschouwingen van den laatsten vooral - de beide anderen deelden slechts 't een en ander van en over hem mede - waren wél geschikt om hem niet spoedig weder uit het geheugen onzer verlichte landgenooten te doen verdwijnen. Het is echter reeds vele jaren geleden, dat die beschouwingen geplaatst werden, en de man, dien zij golden, is daarbij zoo belangrijk en merkwaardig, hij verdient zoo voortdurend de belangstellende aandacht van elk wien zielenadel (in zijne geschriften op de liefelijkste wijze uitgedrukt) ter harte gaat, en hij moet, waar eene aandachtige bespiegeling van zijn gemoedsaard en leven plaats heeft, een zoo blijvenden, heilzamen invloed hebben op de veredeling van elk die zich aldus met hem in betrekking stelt, dat er voorzeker wel geen onzer lezers zijn zal, die niet met belangstelling de bladzijden zal doorloopen, welke op nieuw aan hem zijn toegewijd.

‘Alles wat rein is, alles wat lieflijk is, alles wat wèl luidt’, in die woorden van den grootsten en verhevensten der Christelijke leeraars scheen mij steeds het beeld van den held - den gemoedsheld - als geschetst, ter wiens herinnering ik deze regelen schrijf, en die dat beeld, zoowel in zijne omwandeling op aarde, als ook voor den nazaat in zijn proza en dicht, zichtbaar en aanschouwelijk heeft voorgesteld. Neemt, wat het laatste betreft, zijn verrukkelijk en roerend Meilied slechts, wat is het anders dan eene uitbreiding in de treffendste poëzy van paulus' drieledige woorden? En dat Meilied is niet

{==230==} {>>pagina-aanduiding<<}
anders dan de uitdrukking van geheel zijn leven en bestaan, geheel zijn handel en wandel. In spijt van de hardste verdrukking, de nijpendste ontbeeringen, wist hij de poëzy der natuur in al hare weelde, en het goede en liefelijke dat het leven ook den uiterlijk minst gezegende oplevert, en dat slechts de ‘dwaze mensch, door zijn verkeerden wil zich zelf en anderen in den weg’ onnadenkend verwerpt, te vinden en genieten; - hij bleef onder alle tijdelijke verdrukking en allen smaad van vrienden zoowel als vijanden, zich steeds in zijn zachten, liefderijken, reinen zin gelijk, behield zijn ‘gerust en eenparigh gemoet’ en sprak, dichtte, noch schreef iets dan ‘wat wél luidt.’ Gewisselijk moet de aanleg tot zulk een weldadig gemoedsbestaan in hem gelegen hebben, maar het blijft daarom niet minder belangrijk dien aanleg in zijn ontwikkeling gade te slaan en in zijne vorming en voleinding te bespieden; daartoe liggen ons, in zijne gedrukte en ook ongedrukte schriften, voor geheel zijn leven de voldoendste bijdragen voor oogen, en het is juist om dat innerlijk leven van onzen held en de wijze, waarop het zich, voor zoo veel ons daarvan bekend werd, in zijn handel en wandel uitte, te schetsen, dat wij hier de pen opnamen.
Kamphuyzens eerste levensjaren mogen wij, naar het weinige dat er ons van overgeleverd werd, genoegzaam bekend veronderstellen. In 1586 in Gorkum geboren, had hij, op nog kinderlijken leeftijd - hij was eerst 8 jaren oud - beide zijne ouders verloren, en zag zijne opvoeding aan de liefdevolle zorg van een ouder broeder opgedragen, die hem bij een schilder in de leer deed (*), totdat hij op zijn achttiende jaar, op aandrang van anderen, tot de studie overging, na drio jaren naar Leiden vertrok, daarop met de opleiding van de kinderen des Heeren van Langerak (†) belast werd, die dienst vervolgens verliet om in het huwelijk (§) te treden, en zich

{==231==} {>>pagina-aanduiding<<}
eerst te Gorkum en toen te Utrecht neêrzette; in welke laatste stad hij weldra het onderwijs in de vierde school en later eenig preekwerk voor Ds. taurinus op zich nam ‘met zoo groot een voldoeninge der toehoorderen’ - zegt zijn levensbeschrijver omtrent dit laatste - ‘dat men naulijx geheugen had van dergelijke t'zamenvloeyinge van menschen’. Uit den eersten tijd van zijn verblijf te Utrecht, zijne schoolmeestersdagen, dagteekenen de eerste berichten, ons van zijn innerlijk leven en ontwikkeling gegeven, waarin wij tevens den vasten grondslag reeds gelegd zien der beginselen, aan welke zijn gansche later leven getrouw was, en welker reine, lieflijke, en welluidende uitdrukking hij steeds gebleven is. Onder den titel: ‘van de nuttigheyt der verdruckingen’ is in zijne Theologische Werken een brief opgenomen, dien hij aan Juffer van pallant, de zuster der vrouwe van Langerak, op den 18den Nov. 1616 uit zijne toenmalige woonplaats schreef. Het is bekend dat hij met deze lieden, ook na zijn vertrek van Loevestein, in de beste verstandhouding, en op den gemeenzaamsten en vertrouwelijksten voet bleef; vandaar de belangstelling waarmeê de genoemde Juffer zijn lot bleef gadeslaan, en den zoo 't schijnt half schertsenden, half roerenden toon, waarop zij hem over zijn tegenwoordige min gunstige omstandigheden, in vergelijking met de weelde van het adellijke huis, dat hem vroeger gastvrije herberg gaf, onderhield. ‘'t Is waar’ - andwoordt haar kamphuyzen daarop - ‘dat ick tegenwoordighlyck kleine winst hebbe om van te leven, dat ick vast vele kinderen overhoop kryge, veel sieckten en quellingen, so van my als mijn huysvrouwe, dagelijcks uitsta ende onderworpen ben, een gering schoolmeestertjen wezen moet,
die onder een ander sta - Uw E. en heeft daer anders niet in geschreven als de waerheit; maer dat ick daerom miserabel ofte ellendich wesen soude, daerin (met eerbiedicheyt gesproken) heeft uw Ed. gemist, ende de waerheyt niet getreft. Reden is, omdat er niet is,

{==232==} {>>pagina-aanduiding<<}
dat my ellendich maecken kan, indien ick in mijn ghemoet de ellende my selve niet en gheve, dat is indien ick my selven in der waerheit niet ellendich achte. De gelucksalicheit ofte ongelucksalicheit moet van binnen komen, al wat buyten is, is goed ofte quaedt, nadat het van binnen gerust ofte ongerust staet. Indien UE. dan vraeght, hoe mijn hart in soodanighe staet gestelt is, - heel wel, ende beter als het oyt gestelt gheweest is.’ - ‘Het gemoet der menschen’ - zoo schrijft hij eenige bladzijden verder - ‘is de kamer des geluckx ofte ongeluckx, al wat daer niet ongeluckigh geschat en wordt, dat en ontrust niet, ende en kan niet ongeluckigh maken, ende geen ware pijn veroorsaken.’ - Zoo schreef hij toen, gelijk hij later zoo treffend dichtte:

't Geluck bestaet alleen in 't achten van 't geluck, 
En in een ryke ziel is armoe kleine druck; 

en:

Wat schaat een harde stoot, wat deert een felle slagh 
Als 't hart van binnen heeft daer 't zich aan houden mag? 

‘Ick sal noch meer seggen’ - zoo voegde hij der Juffer van pallant toe - ‘te weten, dat ick noyt soo gecontenteert ben geweest in mynen geest, doe het my aldermeest nae mynen sin ginck in de werelt, als ick nu teghenwoordigh ben, nu het my in de werelt alderqualickste gaet. Dat luydt uwe E. misschien vreemdt ende evenwel is 't alsoo.’ - De reden was echter niet ver te zoeken, en hij wist haar die kort en bondig te ontvouwen: juist zijn wereldsche leed had hem geleerd niet aan de wereldsche dingen te hechten, en ‘'t ontberen van des werelts welheden’ even gerust te verdragen als haar bezit en genot; ‘'t ontberen’, zoo zong hij later,

't Ontberen leert het hart de nietigheid verstaen, 
't Verstaen dat doet den lust allenken overgaen; 
Die geenen lust en heeft, die heeft al wat hem lust; 
Die al heeft wat hy wil, die heeft eerst ware rust. 

En:

De ramp die ons hier wedervaart 
 
Drijft dik den geest na binnenwaard 
Die al te wijd ging dwalen. 

{==233==} {>>pagina-aanduiding<<}

Wanneer de moeder 't lieve kind 
Wil van de borsten weren, 
Met roet of 't bitterst dat ze vindt 
Zal zy de speên besmeren; 
Als God ons, om een hemelsch zoet, 
Het aardsch wil doen versaken, 
Komt hy ons door des lydens roet 
Het schijnzoet tegen maken. 

‘Heeft hy 't’ - meende hij - ‘soo heeft hy 't, heeft hy 't niet, soo heeft hy 't niet; wil het hem God geven hy ontfanckt het met danckbaerheydt, misbruyckt het niet en stelt er sijn herte niet op; wil het hem God niet geven, hij is te vreden, vergeet het, ende en stelt er geen swarigheydt in.’ (*) Verre er van, dat dit echter eene weinig weldadige onverschilligheid zou zijn geweest, eene trage lusteloosheid, die, voor 't een even onvatbaar als voor 't ander, slechts een gevoelloos en treurig bestaan kon geven; integendeel, kamphuyzen voelde diep en teêr, en hij was er van overtuigd, dat het ‘de nature des menschen (is), dat hy altijdt, soo langh als hy leeft, nootsakelijck in sijn herte moet hebben eenige liefde, eenige hope, eenigh verlangen, ende eenigen troost.’ - ‘Tochten en begeerlykheden’ - zoo zong hij - ‘blijven by,

Geen begeert' Wordt geweert, 
Geen ingeschapen lust Blijft ongeblust. 

maar 't is ‘al’ slechts goed ‘als 't is gewend Naar 't rechte end;’ en zijn tijdelijke druk had hem geleerd dien troost, die liefde, en dat verlangen niet te gronden op zijne uiterlijke omstandigheden, maar ze alleen in den rijkdom van zijn eigen gemoed te vinden, dat vol was van 't onvergankelijkste goed. ‘De meeste menschen’ - zoo merkte hij verder schrander en fijn op - ‘de meeste hoop der menschen, dat zijn luiden, die tusschen

{==234==} {>>pagina-aanduiding<<}
beiden zijn, daar men geen groote godloosheydt ende gheen groote godtsaligheydt in kan sien, zy leven stil, doen niemandt overlast, bemoeyen haar met haren handel, hebben uitterlycke exercitie van religie, enz. maer vorder en komen sy niet, ende die se over eenige maenden, over een jaer, over drie jaren, over tien jaren wederom siet, die sal bevinden dat het al deselve zijn, tenzy dat sy door natuerlyke oorsake van sieckten des lichaems ende andersins, ofte door wereltsche insichten ende waerommen, hier- ofte daer-in verandert zijn, en soo blyven zy veeltijdts tot den eynde toe.’ - Kamphuyzen behoorde echter niet tot dien ‘meesten hoop’, die, koud noch warm, zijn onverschillig bestaan voortsleept; hij dacht en gevoelde bij al wat hem gebeurde, en wat er met of om hem voorviel; en hij leerde allengs dat alles dienstbaar te maken aan de rijker ontwikkeling van zijn eigen gemoedsbestaan, tot dat zijn hart eindelijk, naar zijn eigen gelukkige uitdrukking ‘een schatkamer vol goddelijke wijsheid’ geworden was: hij leerde dat allereerst door zijn min gunstige uiterlijke omstandigheden, en daarom was hij voor deze zoo dankbaar; zonder haar, meende hij gewis niet te onrecht, ware hij er niet, althans niet zoo vaardig toe gekomen dàt te behartigen, wat alleen behartiging verdiende. Daaraan dus rekende hij zich ‘die ware weelde, de zoetste kalmte, het rijkste genot van datgene waar 's menschen goddelijke geest naar haakt’ verplicht, die hij in een anderen brief uit dezen of nog een weinig vroeger tijd, als een in den uiterlijken glans der wereld niet te vinden goed afschetst. Die brief, welke tot dus ver binnen de wanden eener boekerij (*) aan het licht der openbaarheid onttrokken bleef, is van niet minder belang dan gene voor de innerlijke kennis van
kamphuyzen bij zijne eerste deelneming in het maatschappelijk leven. Hij is gericht tot zijn tijd- en later lot-genoot corn. geesteranus (†), toen predikant te Blokland, en bevat de volledige blootlegging van al wat er

{==235==} {>>pagina-aanduiding<<}
toenmaals in kamphuyzens ziel omging; hij behelst de innigste uitstorting zijner gedachten, over zich-zelf zoowel als over den aard der menschen en dingen in 't algemeen, en schijnt door soortgelijke gemoedelijke beschouwingen van geesteranus-zelf te zijn uitgelokt. Kamphuyzen toch vangt aan met dezen geluk te wenschen over zijne volharding in zijne zelfvolmaking; ‘ik zelf’ - dus vervolgt hij dan - ‘hoe krachtig ik, naar mijn beste vermogen, met mijn trotschen aard strijde, delf daarbij nog vaak, en als tegen mijn wil, het onderspit, en vermag nog niet altijd mij te spenen van alle lichtgeraaktheid, minachting van anderen, spotzucht en al te groote lust tot vitten en gispen.’ Wij bemerken uit zulk een bekentenis, dat er iets waars moet geweest zijn in die beschuldiging der vrouwe van Langerak, waarmede zij vroeger anneken allendorp van hem had zoeken af te schrikken, dat namelijk kamphuyzen ‘trotsch en hoogmoedig was’. (*) Hij zou dat echter, meende hij, thans ras te boven zijn ‘al zijn krachten inspannend en met de krachtigste wapenen strijdend om den vijand, die hem tot dusver verwonnen had, zelf te verwinnen. Terwijl wij dat dan met alle inspanning pogen, zoo laat ons tevens’ - zegt hij tot zijn, naar 't schijnt, al te bezorgden vriend - ‘om elk licht of ook niet licht gebrek, dat ons nog aankleeft, ook in 't minst niet aan de gunst van onzen heer en gebieder twijfelen. Daar wij toch nog
eerst beginnen, en onze diensttijd nog zoo kort is, en wij eer in gebrek aan ondervinding dan onkunde nog te kort komen, zoo mogen wij iedere fout voor vergeeflijk houden, vooral indien ze steeds met een ernstig streven naar verbetering gepaard gaat; wij moeten daarom die kleine feilen voor niets anders dan eene aanmaning aanzien, die ons door de bewustheid onzer ongeoefendheid voorzichtiger maken en ons, beter ten strijde toegerust, met gelukkiger uitslag tegen den vijand zal leeren kampen; ik heb dat reeds meer dan eenmaal mogen ondervinden, en gij hebt het, blijkens uw brief, onlangs ook geleerd. Twee dingen

{==236==} {>>pagina-aanduiding<<}
zijn er echter die ons hier als moeten tegenhouden; het een is, dat wij weten, dat den Kristen enkele dingen geoorloofd zijn, waaruit voortvloeit, dat wij, ons ter deugd bereidende, vreezen van, naar horatius' zeggen, het eene kwaad vermijdende tot het tegenovergestelde te vervallen; wij vreezen namelijk, dat wij al te veel het kwaad schuwende, slecht worden; de zaak is echter geheel anders, en het is beter dat de jeugdige mensch, die zich kristus eerst onlangs tot Heer koos, in het vermijden van het kwaad, en het ontwijken van ieder aanleiding daartoe, al te bezorgd, angstig en vreesachtig, ja angstvallig zelfs zij, waar slechts de geringste zweem van zonde bestaat, dan, terwijl zijn gemoed nog onzeker is, zich door een bezef van vrijheid en zucht om die vrijheid te genieten, aan het gevaar van te zondigen blootstelle; vooral, daar op vele punten het kwaad zoo nabij het goed ligt, dat de gewoonte en eene langdurige oefening tot juiste onderscheiding noodig zijn. Het is dus beter, zeg ik, dat hij de kennis, die hij van zijne vrijheid heeft, late sluimeren, dan, waar de vaardigheid om ze juist aan te wenden nog niet verworven is, tot zonde te vervallen; mits hij slechts, want dit behoort er noodzakelijk bij, zich tot zich zelf bepale, en de wet, welke hij zich zelf voorschrijft, niet tot anderen ook wil uitstrekken; zoo zal hij evenzeer van allen wrevel vrij blijven, als, met een versterkten, van deugd doordrongen geest, zonder eenig gevaar, zijne vrijheid wèl gebruiken. - Het tweede, dat hier in den weg is, en dat ik voor nog grooter struikelblok houde, is meer een soort van vrees dan ondeugd nog, en, ik weet niet welke, (valsche) schaamte, waarover wij ons zelf schamen moesten; daar zij veroorzaakt dat de anders edelaardigste ziel van zijn adel ontaardt, wanneer er, in tegenwoordigheid van anderen die anders dan wij denken, iets met ernst gedaan of met kracht gesproken worden moet; omdat wij namelijk de spot
en schimp, de lach en scherts dier anderen vreezen, als ware die goddelijke deugd, die gij met recht een heldendeugd noemt, een dorre, verworpen en eener edele ziel onwaardige zaak.......zoodat ik mij niet genoeg over zulken menschelijke vreesachtigheid, ook bij hen die meer dan helden moesten zijn, verwonderen kan. Zoo veel invloed toch heeft die schaamte op veler gemoed, dat zij die hun goed en leven kunnen verachten, deze in hun edele ziel als gewortelde zwakheid niet

{==237==} {>>pagina-aanduiding<<}
weten te boven te komen. Wat mag de oorzaak van dit kwaad zijn? Ik voor mij geloof deze, dat al hebben wij de liefde voor de wereld afgezworen, wij haar nog niet kunnen haten. Waardoor? de reden ligt voor de hand: wij hebben de belachelijke, domme, onzinnige en ijdelste ijdelheid der aardsche zaken nog niet in ernst bedacht; vandaar dat wij er nog op gesteld zijn om onderhoudend genoemd te worden en vreezen voor ernstig door te gaan, dat wij door dwazen lof bewogen en door ijdele toestemming worden opgewekt, dat wij ijdele eer zoeken, gunst bejagen, en, in éen woord, ijdele en onvoegzame dingen doen. Om dus die ongelukkige valsche schaamte met goed gevolg te bestrijden, hebben wij slechts die ijdelheid, maar dat dan ook met ernst en bij voortduring, te bedenken, waardoor alle nevelen van onzen geest zullen worden weggenomen en alle dwaling ophouden zal, door dat wij dat als nietig leeren kennen, wat wij voor iets wezenlijks hielden. Hierbij komt mij in den zin, wat ik eens, toen mij de ijdelheid zelf nog geheel in hare macht had (*) in een Italiaansch blijspel van aretinus gelezen heb.......dat namelijk alles niets is, behalven God die alles is. Hoewel ik overtuigd ben dat die schrijver dat, wat hij daar schreef, zelf niet vatte; dat is: dat hij het wel schreef, maar zelf niet voelde, zoo duiden toch die woorden (waarop de geheele handeling van dat blijspel neêrkwam) ten klaarsten uit, dat de mensch zijne zielstochten niet moet uitdooven, maar ze op iets anders richten, welks voortreffelijkheid zoo groot is, dat alles daarbij klein en nietig wordt en geheel verwerpelijk schijnt, en dat zoodanig zij, dat ons dit alleen een voorwerp van liefde, begeerte, ware troost, vreugde, en weelde zijn kan. En wat is dit anders dan de bron en oorsprong van alle goed en zaligheid - God? - Opdat wij dus de wereld en 't vergankelijke in ernst kunnen haten, zoo moet onze geest tot het hemelsche en onvergankelijke opklimmen. Laat ons daar zoe-
{==238==} {>>pagina-aanduiding<<}
ken wat wij hier niet vinden kunnen, die ware weelde, die zoete zielsrust, en het liefelijk genot dier onverzadelijke begeerte, die 's menschen goddelijken geest is aangeboren.’ - Ziedaar de eerste voetstappen op den maatschappelijken levensweg des mans, die later het beste deel dat hij gekozen had zoo bondig als het ‘genoeg’ dat ‘meer is’ wist te bezingen; ‘genoeg’, zong hij toen,

Genoeg heeft niemand van de menschen 
Dan die, in 't aardsche doorgestreên, 
Nu viert van aardsche hoop en wenschen, 
En, met zulk als hij heeft te vreên, 
Gerust en stil, Heeft wat hij wil, 
Wil wat hij heeft, kan wat hij poogt en doet, 
Doet wat hij kan - een Heer van zijn gemoed. 

‘Zijn ziel’, zoo mocht hij toen van zich zelf zingen,

Zijn ziel, woonplaats van alle deugd 
Vindt niet in haar dan troost en vreugd; 
Komt hem van buyten quellingh aan, 
Van binnen kan hij troost ontfaân; 
Hij vindt, in allerley geval, 
God en hem zelven overal. 

Tot die heerschappij zagen wij hem zich aangorden, en zoo als wij hem boven zich over zijne vroegere wereldschheid hoorden beklagen, moet hij ook aan zich zelf in zijn ‘Doolingseynde, onder de persoon van een recht bekeerde’, gedacht hebben, wien hij die woorden in den mond legt:

Lang had ik vergeefs geloopen In mijn onverstand, 
'k Hoopte daar niet was te hopen, 'k Zocht daar ik niet vand; 
Op snoode en aardsche dingen Had ik mijn hart gezet, 
Door lust tot vrijheid gingen De zinnen recht naar 't net. 
Mijn gedachten liet ik weiden, Weiden wijd en breyd, 
't Eén ding was van 't aêr verscheiden, Doch t'zaam ijdelheid. 
'k Zocht waar ik zoeken konde, Doch op een doolkompas, 
't Wordt niet op aard gevonden Dat nooit op aard en was. 
God, die goed is, liet de stralen Van zijn heilig woord 
Op mijn hart van verre dalen, 't Licht sloeg ijlings voort; 
't Hart uyt den stof geheven, Zag, doch door schemering, 
Een weg, die naar een leven, Dat beter was, toe ging. 


{==239==} {>>pagina-aanduiding<<}

Thans echter had hij dien weg gevonden, en zijn brief aan de Juffer van pallant toonde, hoe vast hij er reeds op stond, hoe geheel hij er zich op t'huis en gelukkig voelde. Zoo gevormd, en Heer van zijn rijk gemoed, ging hij nu, op dertigjarigen leeftijd, kort daarna naar Vleuten, waar hem de invloed van vermogende Utrechtsche vrienden eene eerste - en helaas! laatste - kerkelijke standplaats verschaft had. Het laat zich denken, welk een herder en leeraar kamphuyzen, met zulk een vorming, voor de hem aanvertrouwde kudde moet geweest zijn; wij hebben er eene proeve van in de ons bewaarde mededeelingen van een Roomsch-Catholieken inwoner zijner standplaats, uit wiens mond ze een later vereerder van hem opteekende (*): ‘hij ging ook bij de Roomsche huisluiden op het veld, wanneer ze in het korenland bezig waren, om een praatje; ook bij de ambachtslieden aan hunne huizen. Hij vermaande hen dan tot een deugdzaam, vroom leven, toonde hun de goedheid Gods jegens het menschelijk geslacht, en hoe dat de mensch hierdoor behoorde opgewekt te worden om God met een dankbaar hart in ware gehoorzaamheid te dienen. (†) Dit wrochtte bij die lieden eene groote verandering, zoodat zij, wanneer kamphuyzen van hen was, zeiden: “deze man is niet als andere predikanten; hij scheldt onze papen niet voor verleiders en afgodendienaars. Wij moeten hem hooren preêken,” enz. Hem gehoord hebbende, waren zij nog meer overtuigd, omdat hij in zijne predikaciën geene gezindheden over den hekel haalde, maar alleen zijne toehoorders vermaande, hoe zij hier moesten leven......zoodat de Roomschkatholieken verklaarden dat indien kamph. aldaar had mogen blijven, er te Vleuten geen Roomschgezinden zouden zijn gebleven, maar dat hij ze in de kerk zou gepreêkt hebben; zooveel vermocht aldaar zijn vroome, vriendelijke omgang.’ - Zij zouden dien echter niet te lang mogen genieten: den 31sten Maart 1619 werd hem, als bekend is, door de Staten van Utrecht aangeschreven zijne preeken te staken, en op de volgende gewestelijke Synode werd hij van alle kerkelijke diensten vervallen verklaard. Van nu af be-
{==240==} {>>pagina-aanduiding<<}
gon zijn eigenlijk leven van uiterlijken druk en benaauwdheid, zoodat wat hij er vroeger van ondervonden had, slechts een geringe voorsmaak was geweest van het lot dat hem thans wachtte; toch bleef het hem steeds toen en later, als vroeger: ‘'t al hebbende gebreck en 't zalig ongeluck;’

Zijt gij fijn goud, 't kan u niet schaân 
Al wordt ge in 't vuur bedoven, 
Om zevenwerven uit te staan 
De hitt' van 's goudsmids oven. 

Zwerven zou hij ‘Eenzaam en verlaten, Zonder land of erf, Over vreemde straten’, maar, zong hij,

Of ik schoon en zwerf 
 
Al wat vergaat en vliedt 
Is niet van 't mijne; 
Hij mist ter wereld niet 
Die blijft in 't zijne. 
 
De vijand mag te velde zijn, De trommel mag alarme gaan, 
Het zwaard mag op de kele staan, De lucht mag klaar van blixems zijn, 
De heel' natuur mag zijn ontsteld En doen haar eygen zelf geweld, 
Daar mag geschieden wat het wil 
Een rein vroomhartig Isra'liet En raakt het al te samen niet; 
Omdat hij God, die meerder is dan al wat datter is en leeft, 
Tot zijnen troost en steunsel heeft. 

Zoo hield hij ‘spijt vervolging en elend Een manlijk duren tot het end’, en hij bleef steeds ‘inwendelyk wel vernoeght ende vrolyck, en bereydt tot swaerder soo 't noot is.’
Eerst hier en daar in het land rondzwervende en in den aanvang nog preêkende, haalde hij echter weldra zijne vrouw van Vleuten af en trok met haar naar Amsterdam; van daar, met het uitzicht, om als boekprenter zijne kost te winnen, naar het toevluchtsoord der gebannen Remonstranten, Norden; toen, in October 1622, voor de Mansfelders wijkend, naar Harlingen, en ook van daar: na éen jaar, weder verdreven; maar steeds zich zelf gelijk, en ‘Heer van zijn gemoed’; zoodat, toen hij uit Harlingen wegtrok, een achterblijvend vriend, die

{==241==} {>>pagina-aanduiding<<}
zich met de opleiding van een zijner kinderen belast had, tot hem om troost kwam; ‘eer gij’, vroeg hij hem,

Eer gij, vriend, van hier vertrekt, Wilt mij, bid ik, doch gedenken, 
En met rijm dat troost verwekt, Gunstig, onverdiend beschenken. 
Geef mij van de troostel-wijn, Waarmeê d'opperschenker vulde 
Uwe kruik in druk en pijn, Die 't u al deed duldig dulden. (*) 

Op 't vrije Ameland ware hem nu een blijvende wijkplaats gegeven, had slechts zijn zwakker lijf zijne zielskracht geevenaard; maar de scherpe zeelucht moest hem weldra eene andere schuilplaats doen zoeken, en hij zou er geene zonder aanhoudende stoornis mogen vinden; hij ging naar Dokkum dichten en weven, en had het slechts aan de lichamelijke kwalen zijner laatste levensjaren te danken, dat men hem ook hier niet de stad nog ontzeî (†). - Helaas! wat had ook hem, den man van liefde en vrede, in dien tijd van kerkelijke twist en haat geroepen, al zou hij er een zooveel te treffender beeld van de kalmte en het verheven bestaan door worden, die een ‘rijke ziel’, onder allen druk en vervolging, alle ‘armoê’ uit ‘de schatkamer harer goddelijke wijsheid’ weet te putten. - Met recht mocht hij anders klagen:

Dat ik bij een volk moet leven 
Daar de vrede wordt gehaat, 
Bij een volk, dat, als mijn rede, 
Is van vriendschap en van vrede 
Dies te meer naar oorlog staat! 


{==242==} {>>pagina-aanduiding<<}

Kamphuyzens tijdgenooten waren hem niet waard, en verstonden hem niet; zijne deelgenooten in Contra-remonstrantschen druk en vervolging zoo min, als zij die ze hun en hem aandeden. De proeven zijn er in hunne gedrukte en ongedrukte schriften en brieven van voorhanden. Oudaen reeds maakte in zijn boven aangehaald geschrift, tegen hen die beweerden ‘dat kamphuysen tot Vleuten staande, de zaak der Remonstranten dapper voorstond’, de zeer juiste opmerking, dat ‘daarover in bedenken (komt) of dat voorstaan de zaak der Remonstranten als zoodanig betroffen hebbe, of dat het de zaak christi in 't algemeen hebb' aangegaan’; en zoo was het: kamphuyzen was slechts tegenover de Dordtsche kerkleeraars een der Remonstranten, wier kerkelijke onrechtzinnigheid en daarmede ook hunne veroordeeling en vervolging hij deelde; maar zijne eigene zedelijke en godsdienstige ontwikkeling had te hoogen trap beklommen, om zich aan het nieuwe kerkgenootschap, dat zij allengs gingen vormen, en waarvoor zij zelfs eene belijdenis zochten op te stellen, aan te sluiten. Men had ‘toe te zien’ - zoo schreef hij hun o.a. omtrent deze - ‘dat se niet tot een strick en sy, en diene tot beroving van de vryheidt die wy in christus hebben. Ik en kan anders niet sien of die Confessie sal strecken tot afsnydinge ende uytsluytinge van diegene die gaen buyten de palen die sy of stellen sullen ofte sullen schynen te stellen.’ Hij was de man niet van belijdenissen en kerkvergaderingen: laet’ - schrijft hij - ‘alle de Conciliën ende Synoden van de heele werelt op malkanderen sijn getast; laet alle de geleertheit van de werelt by malkanderen wesen; als het al gedisputeert, ondersocht, overleydt, geconcludeert, ende gearresteert is; dan magh ende moet noch een der alderongelettertste,
eenvoudighste ende geringste menschen, nae de werelt, selfs henen gaen, ende besien wat van al die dingen is; appelleerende tot het Concilium ofte Synode dat hy houden moet in sijn eygen gemoet, alwaer oprechte eenvoudigheit, godvruchtighe voorsichtigheit, betrachtinge van saligheyt ende liefde tot de waerheit presidenten moeten sijn; de reden ofte het verstant des menschen de advysen ende stemmen moeten geven; Gods woord richter moet wesen ende alles decideeren; ende de rechte genegentheyt om den wille Gods te doen alles moet approbeeren, ende door hare approbatie den mensch moet doen execu-
{==243==} {>>pagina-aanduiding<<}
teeren ende in 't werk stellen, tot godtvruchtigheit des levens. Dat is een kort, een vry en vreedtsaem, een eenvoudigh ende onkostelyck Concilium ofte Synodus, ende daer het doch eyndelyk met yeder toe komen moet, sal 't anders wèl syn. Och of de werelt dit woude verstaen! wat al verloren arbeyts sou se konnen af sijn, ende wat al ruste sou se konnen winnen.’ Geen wonder daarom dat hij ‘aen kerkelyke ordre, nieuwe formulieren, enz. in 't minste niet begeeren (soude) gebonden te zijn. Een seete te helpen maintineren’ - zegt hij - ‘daer en soude ick gantsch geen deel aen willen hebben.....al wat ick soude willen en helpen doen, dat soude suyvere Religië moeten wesen.’ Alle uiterlijk van godsdienst was hem daarom ook onverschillig, waar maar het ‘opperste oogenmerk (de bevordering van reinheid des levens) daerdoor niet verloren, ofte in 't minste geswackt, vervalscht en belemmert soude mooghen wesen; soo en ben ick’ - zegt hij - ‘voor den naam van nieuwigheidssoecker, scheurmaecker ende hondert diergelyke, gants uyt niet beschroomt.’ ‘Onbepaeldheit van oordeel ende gevoelen in materie van religie’ wilde hij: daarvan, schreef hij, was hij zoo grooten vriend, dat hij ‘niet begeeren soude, dat yemandt, ten ware door redenen daertoe gegebracht, hem-zelf yewers in het minste
geloof soude geven.’ Van alle banden voorzag hij de oude en bekende, treurige gevolgen: hij meende er den grond meê te zien leggen ‘tot een nieuw Pausdom ende sekterye; ende die scherp uyt sijn ooghen wilde sien, soude onder ons (by maniere van spreeken) den Paus met sijn cardinalen ende bisschoppen van verre al vast konnen sien geboren worden. 't En laet hem nu’ - meende hij - ‘by velen soo nog niet aensien, terwylen het nu noch in 't werren ende tobben is. Maer laet het eens daertoe komen - 't gepasseerde, doe men wat segghens hadde, ende twelek niet besien en wil wesen, en roere ik niet (*) - dat men wat asems begint te scheppen, dat men wat sekerder ordre begint te stellen, ende dat het soo een rechte fatsoen van een gemeente ofte kercke ten naesten by met ons begint te krygen; meent gy dan wel dat men een yder al wel heel

{==244==} {>>pagina-aanduiding<<}
uyt Heere sal laten van sijn conscientie? enz.’ Ook met de beste bedoeling bij hun, die den weg van een vaste belijdenis in wilde, was er niets goeds van te wachten, ‘noyt soo grooten quaet in Godts gemeynte of daer is in 't begin wel een goede meeninghe by geweest.’ Zoo was dan ook zijne bedoeling wel niet om zich af te scheiden van de Remonstranten, die hem ‘onder de gesintheden de liefste ende naeste’ waren, gelijk hij zich van niemand afscheiden ‘ende tot niemants secte eygentlyck begheven’ wou; ‘siet, mijn broeder,’ - zoo schreef hij weder een andermaal - ‘alle mijn doen en poghen loopt hierop uyt, dat secterije ende partyschap mochten gemindert worden, ende dat men soo geen onderscheyt meer soude hebben tusschen Christenen ende Christenen, ofte dat men alle hetgene men doet in cas van religie, soo juyst onder den naem van dese of die gesintheit soude willen doen.’ Hij achtte het daarom beter voor zich, zich niet te verbinden aan d' een of d' ander, ‘maer aen allen sich gemeyn’ te maken ‘om alsoo los en vry zijnde ende niemants naem eyghentlyk dragende, te beter voor een ieghelyk ten besten te moghen zijn.’ Hij voorzag tevens maar al te wel, wat daar voor hem zelf het gevolg van zoude zijn. ‘Ick sie’ - schreef hij - ‘een kruyswegh voor my open, wiens ingang niet seer lieffelyk en is. Evenwel door Godts gratie ben ick onvertsaegt, ende hope vast te staen als een steen midden in de baren’ - en hij heeft woord gehouden. - ‘Andere’ - zoo vervolgt hij - ‘hebben gemeenlyck niet meer als een deel des werelts tot partije, maer ick en verwachte anders niet dan, by maniere van spreken, den haet van de geheele werelt op mynen hals, niet alleen van de Contraremonstranten, maer van alle andere, selfs oock vele van d'onse.......Deghene, die hier ofte daerom by de eene gesintheyt niet wellekom en is, die is om
deselve oorsake weder wellekom by een ander, maer deghene die recht goddelyck gesint zijn, die en zijn by geen gesintheden aengenaem, uyt oorsake dat alle gesintheden (ick spreke van het corpus van yder gesintheit in 't gros) niet goddelyek, maer werelts- ende aertsch-gesint syn.’ - Hij mocht daarom dan ook bescheiden gezegd hebben: ‘ick wil met mijn gevoelen een ander gheen reghel stellen, wil oock niet precyselyck zegghen, datse alle qualyck doen, die anders doen; maer ick stelle myzelven alleen een wet, biddende datse.......gelyck ick haer dragen

{==245==} {>>pagina-aanduiding<<}
wil in 't hare, sy my oock also draghen in 't myne’; de Remonstranten vergaven hem niet, dat hij zich niet bepaaldelijk bij hen had aangesloten, en hun zijne min of meer harde waarheden niet spaarde; zij schreven daarbij, zoo als wij zien zullen, zijne handelwijs aan even ongegronde als waardige beweegredenen toe. Hij had, met alle recht, mogen zeggen: ‘die een insiender is der harten, die weet het, ende dien neme ick tot getuyge, dat ick sonder passie spreke, want ick heb se lief’; - toen de uittreksels zijner brieven, waaruit wij de bovenstaande plaatsen ontleenden, een twaalftal jaren na zijn dood voor 't eerst het licht zagen, achtten zij ze ‘met een ontstelt gemoet geschreven’, en in het boekjen over den oorsprong en opkomst der Rhijnsburgers (of zoogenoemde Profeten) liet zich passchier de fijne aldus over hem uit:
‘Tot haer versterekinge hielp seer, dat sy tot haer kregen een van de gebannene Remonstrantsche Predicanten, genaemt dirck camphuysen, dewelcke, soo langh als hy tot Vleuten in 't Sticht van Utrecht stondt, de saeck der Remonstranten dapper voorstont, en niet alleen sijn toehoorders, maer oock andere Predicanten vermaende, om alles tot voorstant van die leere der Remonstranten, die hy seyde een leere tot nut en dienstigh tot de Godtsaligheydt te zijn, te wagen en uit te staen. Door last van de E.M. Heeren Staten van Utrecht hem het prediken in de publycque kercke verboden zynde, presenteerde hy die gemeente in sijn eygen huys te leeren; dede oock de eerste Predicatie tegen het verbodt der Ho: Mo: Heeren Staten-Generael tot Rotterdam, staende op een Ton onder den blaauwen Hemel, nemende synen Text uyt Hebr. iv: 3. Maer siende doe eenigh peryckel voorhanden, en merckende dat men niet alleen wat wagen, maer dat men veel soude moeten verliesen en wellicht zyn vryheydt soude quijt gaen; soo vondt dirck camphuysen goedt, hem by die genoemde Propheten te voegen, tegen weleke noch geen Placcaten gemaeckt en waren, en daer geen peryckel te vreesen was. Niet om by haer te gaen leeren weven, alsoo joh. geysteranus, Predicant tot Alkmaer geweest, dede; maer om van daer de Remonstranten, die vast in 't lyden waren, als een brave Trompetter te dienen. Maeckte vast sijn Stichtelijke Rijmen, sijn Victoria Victis en andere brave Gedichten, die de Remonstranten, door het lesen van dien, lustige moet gaven, om alles wat haer,

{==246==} {>>pagina-aanduiding<<}
in haer getrouwe dienst, van de quade menschen, en door des duyvels listen soude mogen overkomen, met gedult tot den lesten adem toe te verdragen. Doende even als de trompetters, die, in 't schermutselen met de vyanden, ter zyde afstaen en, met haere trompetten te blasen, den stryders moet geven, en ondertusschen voor haer trompetten, soowèl en oock wel meer als de strydende ruyters voor haer mannelyck stryden beloont worden. Het schynen kloecke mannen, sy durven voor de poorten der beleegerde steeden met haere trompetten blasen, jae de steeden in den naem van haere Princen opeysschen; maer in 't bestormen laeten sy de andere soldaten vechten, en sy blasen ondertusschen op haere trompetten en singen Tra Ra Ra, Tra, Ra, Ra.’
‘Evenwel deze man, die de Remonstranten door sijn deftighe en prijswaerdige gedichten, een harte, zoo men seyt, onder den riem stack (het welcke eenige liefhebbers van de goede sake der Remonstranten hem wel ryckelyck beloont hebben) heeft, na sijn vermogen, de saecke der soogenoemde Propheten helpen styven, alhoewel hy altemet by eenige seyde, dat hy hare opinie ende maniere van doen in alles niet en konde toestaen.’
De Rijnsburger oudaen - zie boven - nam de verdediging van kamphuyzen op zich, maar lokte daardoor slechts een des te hatelijker beschouwing en uitspraak van anderen, met name ph. van limborch (*), uit. ‘Dat camph.’ - schreef deze - ‘in stichtelyke rymen heeft uytgesteken boven alle rymers onzes vaderlands getuygen onwedersprekelyk zyne gedichten en uytbreiding over de Psalmen davids, en die lof wordt hem van iedereen gaern toegestaen. Dat hy voorts in kennisse van Theologie boven andere uytmuntende is geweest blijkt uyt sijn werken niet. En is daerom het oordeel van vele verstandige en geleerde mannen, dat degene die, door een malle liefde, alles in druk gebracht hebben, wat zy maer wisten van camph. geschreven te sijn, hem geen achting hebben toegebragt........Dewyl hy sich van onse kerck gesepareert hadde, heeft hy om dese scheyding goed te maken, eenige brieven nu en dan tot nadeel onser Societeyt geschreven........Dat camph.

{==247==} {>>pagina-aanduiding<<}
vroom sy geweest willen wy niet in twyfel trecken, doch dat hy sijn menschelyke swackheden en gebreken mede wel degelyck heeft gehad, ja, alsoo seer en mogelyk meer als andere, hebben degene menigmael betuygt, die veel met hem omgegaen en dikwyls weldadicheyt aan hem hebben bewesen. - D. praevorstius salr. heeft, in sijn leven, aen my en andere meer menigmael verhaelt, dat hy en d. langerack groote kennisse met c. op de Academie tot Leyden hebben gehouden. Daerna is het gebeurt, dat c., tot groote armoede sijnde vervallen, geworden is schoolmeester in de Latijnsche schole tot Utrecht; aldaer by geval van haer beyden gesien sijnde, die deernis met des mans armoede hadden, en hem, om sijne goede studie een beter lot waerdig keurden, is hy door haer gerecommandeert aen de Pred.t jac. taurinus en door sijn toedoen Predicant geworden op het dorp Vleuten. Naderhandt afgeset sijnde, als hy tot Rotterdam, met gevaer sijns levens, soo hy meende, gepredikt hadde, quam hy by d. praev. en d. lang., verhaelde sijn wedervaren en dat het daer scheel was afgelopen, seggende o.a. dat hy daerin geen sin hadde en dat men, alsoo predikende, lichtelijk van een soldaet een kogel soude kunnen krijgen. De anderen seyden, als men sich oprecht in sijn dienst queet, dat men dat niet ontsien moest, maer geresolveert sijn om sijn leven voor de sake jesu chr. te wagen. Doch c. verstondt dat anders. En van die tijdt af ('t sijn d. praevorstii eygen woorden) begonde sich c. van ons af te sonderen, en te
sustineren, dat het prediken niet nootsakelick was.’ - Welke voorstellingen! Op die bewesen weldadicheyt komen wij aanstonds terug, als wij ze door limborch nader zullen zien behandelen en met een nieuwe onliefderijke aantijging paren; vatten wij thans eerst die Rotterdamsche geschiedenis en hare averechtsche voordracht en onwaardige toepassing in 't oog. Het is bekend, dat kamphuyzen, in Rotterdam in de open lucht predikende, voetknechten had zien oprukken en de verzamelde schaar verward uiteen zien gaan, terwijl hij-zelf te naauwer nood den handen van den ketterjagenden schout ontkomen was, ‘ten huyse’ - wij laten het afschrift van zijn levensbericht spreken, dat hier vollediger dan het gedrukte is, en ons tevens de sleutel zal verschaffen om kamphuyzens meening in 't rechte licht te stellen - ‘ten huyse van eenen willem vierly (viruly), daer hy sijn vrou

{==248==} {>>pagina-aanduiding<<}
wachtte.......sy trocken na Dordregt om haer moeder te besoeken; onderweeg vraegde hy sijn huysvrou, wat sy doght van soo te preeken, daerop sy antwoordde, dat het best gelaaten was; dat sijn intency wel goet was, en dat hy een siele meende te winnen met sijn preeken, maer dat het sou kunnen gebeuren, datter wel tien verlooren wierden, en dat het ook street tegen de ordere van de magestraat. Wel, voegde camph. daarop, datgeen dat gy daer segt, datselve is my mede ingevallen; want camph. had sijn oog op de soodanige, die ook wel soude, des noots sijnde, toetasten, en daer borger tegen borger sig te weer stellen, is veel swarigheits te verwagten.’ - Ziedaar dan ook wat hij vreesde: aanleiding tot bloedstorting en burgerkrijg te geven; hij, de man, wiens teeder en zacht gemoed het niet geoorloofd hield ‘geweld of dwingende macht te gebruiken.’ (*) En zijn, daarop waarschijnlijk doelenden, betoonden afkeer van een preek onder zulke omstandigheden, schreef men aan gemis van persoonlijken moed toe! Hij had dus te vergeefs gemeend dat ‘niemand, daar eenigh verstant ofte redelykheidt in was, licht (soo) van hem oordeelen sou; te min, wanneer men maer siet op 't lichamelyk peryckel, waerin ick (onberoemt gesproken) eenige reysen my begheven hebbe; 't welc, meyne ick, meerder is als 't gene waerin ick, Predicant zijnde, voor dees tydt my soude behoeven te begheven.’ - Waarlijk kamph. ontbrak het niet aan moed, maar, krachtiger dan de stem, die hem het Woord Gods alom, en op het gevaar van burgerbloed te storten af, zou nopen te verkondigen, sprak de stem des gewetens in zijn binnenste, die hem dat bloedstorten verbood, en hem den Christenplicht voorschreef zijner overheid niet te weêrstaan. ‘Ick bidde’ - zoo schreef hij in 1620 aan de Broeders te Rotterdam - ‘dat ghy se doch nimmermeer en hoort, hoeseer sy oock van de godtsaligheit ende van de sake jesu christi

{==249==} {>>pagina-aanduiding<<}
mogen voorgeven, die u spreken van dit ofte dat te doen, om 't vaderland te behouden, ofte om vryheidt van religie te verkrygen. Die sprake en is uit Gode niet, maer uit de werelt. De vergaderingen der geloofsgenoten sijn grootelyks te pryzen, want men moet, ghelegenheidt daertoe hebbende, de toegaderinge niet verlaten, oock in wederwil van alle de wereldt; maer 't eynde derselve moet niet een politycke dit of dat wesen, ook niet de hope, om daerdoor vryheidt van exercitie enz. te verkrygen, dan simpelyck en alleen, omdat het de Heere geboden heeft. De Heer, segge ick, die van ons begeert, dat wy hem voor de menschen zullen belyden, dien wy, sonder ergens anders op te sien, daerin gehoorsamen moeten; want wat weten wy of ons de vrye exercitie goet is of niet? wat weten wy of ons de Heer die vergunnen wil of niet?.....Maer dat wy lyden moeten alsser materie is, ende aen malkanderen houden in t'samenkomsten, ghebeden, vermaninghem, dat weten wy, ende hebben daervan den uytgedruckten wille Gods. Ons en staet niet toe eenigh dessein ofte ooghmerck te hebben, als alleen onse saligheydt door gehoorsaemheit; regieringe en uytkomste van saecken bestaet geheel aen Godt, die alleen weet wat ende hoedanighe dinghen ende standt des levens ons daertoe best zijn.’ - ‘Godt’, zoo dacht hij, met zijn stichtelijk rijm,

Godt, sooder iets gered moet sijn, 
Sal 't doen als 't tijd en uur is. 

‘Moet men’ - zoo vraagt hij een andermaal, in zijn vertoog Van 't onbedriegelyck oordeel - ‘moet men dan staen nae vrye exercitie van religie? - In alder manieren, ja; maar wat is eygenlyck onse religie? - Onse religie is Godts wille te doen, is wèl te doen. Godts wille te doen is wèl te doen: den menschen dat te doen, dat gy wilt dat u de menschen doen. Sulcken weldoen is overal vry.......Begheert gy meer vryheit van exercitie? Exerceert u om Godts wil te doen, ende ghy en sult geen exercitie gebreck hebben. Gelooft aen Godt, betrout op Godt, hoopt op Godt, bidt aen Godt, verlangt nae Godt, dat is een exercitie van religie, die overal vry is. Vraegt gy hoe?.....wanneer gy uw hert tot een schatkamer van goddelyke wijsheit gemaeckt hebt, door de genegentheit om den wille Godts te doen, soo sult gy daaruit

{==250==} {>>pagina-aanduiding<<}
konnen voortlangen hetgene, daer gy u voor uwen Godt in heylige gedachten mede exerceeren kondt. En dat is mede een exercitie die vry is, ende sóo vry, dat selfs de tyrannen, wanneer ghy al in hare handen zijt, u die niet onvry konnen maecken. Weduwen en weesen te besoecken is overal vry; van de werelt sich onbesmet te houden is overal vry. Niemant te beschadigen, met den herten oock niet te begeeren, niet toornigh te worden op zynen broeder, zijn vyanden goet te doen ende te wenschen is overal vry. In somma: nae al de geboden christi te leven, ootmoedig te zijn, vriendelyck te zijn, waerachtig te zijn, geseggelyck te zijn, dat is al te samen vry.......Maer éen dinck isser in de religie, 'twelck dickwils ende gemeenlyk niet vry en is: den Heere jesum oprechtelyck voor de menschen te belyden, in den name jesu te vergaderen, ende de waerheit die nae der godtsaligheit is voor te staen, ende de leugen die daer teghen gaet te wederlegghen, ende de menschen daervoor te waerschouwen. Hier, segge ick, en is de exercitie niet vry.....'t waer te wenschen dat de Christenen dat vry hadden......Maer.....als men 't wel besiet.....is dit mede al vry, want hetgene dat yemandt om niemants wil laten wil, niet vreesende alles wat hem daerover soude moghen ghebeuren, dat is hem vry; want sijn gemoet, 'twelck hem dat doet doen, datselve is vry. Ende soo moeten alle oprechte Christenen geresolveert sijn.’ - Dat was waardiglijk, krachtig, en moedig gesproken, en den man die zóo, niet slechts dacht en sprak, maar wat hij dacht en sprak zijn gansche leven door, tegen allen druk en vervolging in, betrachtte, dien man betichtte men van gebrek aan moed! Den man, die zoo ‘geresolveert’ was, wilde men voorschrijven waartoe hij ‘geresolveert’ moest
wezen! ‘Camphuysen’ - zeî men schamper - ‘verstond dat anders.’ Ja, zeker verstond hij het anders, maar vooral niet minder waardig, niet minder verheven dan gij. Maar hij had uwen moed niet, meent gij; maar zoudt gij den zijnen gehad hebben, die de arme lieden onder de pestzieken van Norden liep bezoeken, die de pestdooden uit hunne huizen haalde, en ze begroef, ‘omdat er niemant en was, die hem tot dat werck genegen toonde van angst’? - Dat was godsdienstoefening zoo als kamphuyzen ze ‘verstond’, en die hij overal vrij rekende, en, mij

{==251==} {>>pagina-aanduiding<<}
dunkt: dat er ruim zoo veel ‘moed’ nog toe vereischt werd als tot de uwe!
Limborch voegde, gelijk wij zeiden, nog een tweede niet minder ongegrond verwijt aan dat eerste toe, en had ook hier weder een liefdeloos geschiedenisjen bij te vertellen. ‘Eenige liefhebbers’ - schrijft hij - ‘van de Remonstrantsche saek, aen d'eene syde met de armoede van c. compassie hebbende, en aen de andere syde siende, dat de Psalmen door dathenus in een slecht rijm waren gestelt, vonden goed, dewijl sy uyt c's stichtelijke Rijmen sijn bequaemheit om de Psalmen in treffelyck rijm te brengen hadden bemerkt, hem de oversetting der Psalmen aen te besteden, leggende hem, soo lang hy daermede bezig was, seker onderhoudt toe. Hy ving het werk aen, doch het had seer traeg voortgang; hij leverde nu en dan een Psalm, die ongemeen heerlijk was gerijmt, doch het werk quam soo langsaem uyt sijn handt, dat se eyndelyck, om het eens ten eynde te sien gebracht, goedvonden een ander verding te maken, en legden hem een sekere penning toe voor het gansche werk; en doe was het in korte tijdt afgerijmt, doch alle Psalmen waren zoo goet niet gerijmt’ (wat wonder!) ‘als de voorgaende; gelijck oock yder groot onderscheydt tusschen de een en de andere bevinden sal.’ - Men weet waarlijk niet waarover zich in deze woorden meer te verwonderen, de onnozelheid der opmerkingen, die ze behelzen, of de willige blindheid van het odium theologicum, waaruit ze voortvloeyen, in zijne averechtsche opvatting der feiten. De arme ‘kleynreeder op den lagen weg’ te Dockum, die zich den ganschen dag in de zaken zijner nering afsloofde, vond toch nog gelegenheid, om, door ‘'s morgens selden na vieren op sijn bedt’ te zijn, nu en dan aan zijne Amsterdamsche begunstigers een ‘ongemeen heerlyk gerijmden’ Psalm te doen toekomen; men had dit in hem die, naar zijn eigen
getuigenis (*) ‘een langsaem en arbeydelyck dichter’ was, bij die weinige ruimte van tijd en zijne herhaalde kwalen, des te hooger moeten waardeeren, in plaats van er zich onbillijke klachten over ‘de trage voortkoomste’ van dat werk door te laten ontlokken. Verre van dien echter, begreep men, bij het minder

{==252==} {>>pagina-aanduiding<<}
gunstig aanzien waarin hij door zijne ‘onrekkelijkheid’ als men 't noemde (*), gekomen was, dat men hem, door hem niet maar tijdelijk, maar in eens voor 't geheele werk te betalen, tot een spoedige voltooying moest dwingen. Het middel was in de ‘noodthebbende’ omstandigheden, waarin de arme, vervolgde dichter verkeerde, natuurlijk doeltreffend; maar het had het niet minder noodzakelijk gevolg, dat ‘alle Psalmen niet soo goet gerijmt waren als de voorgaande’; een gevolg, waarover men desniettemin de onnoozelheid had om zich te verwonderen, de liefdelooze laagheid om zich te ergeren: zoodat men het der nagedachtenis van den man die 't gold, nog een halve eeuw haast na zijn dood, - limborch schreef het in 1672 - als een klad en een zwakheid aanwreef. Schitterend steekt bij dien baatzieken handgreep van kamphuyzens - God betere 't - ‘noodthelpende’ vrienden, de kalme en waardige wijze af, waarop gene zelf zijn dank voor 't genotene aan hen blijft betuigen, en de gelatenheid waarmede hij in een voor hem zoo hard besluit, om hem niet langer bij te staan, berust. ‘'t Geen van uwEd.’ - zoo schrijft hij aan rem bisschop - ‘uyt myne huysvrouwe verstaen is, belangende 't ophouden van degene, die voor dezen aen my (waervoor ik haer te danken hebbe) yet hebben gedaen, 't selve is waer; gelijck ick oock volkomentlyck geloove waer te zijn 't geen uwE. van de veelheydt der noodthebbende en weynigheydt der
noodthelpende geschreven heeft. Zal oock my t'allen tyden ten hooghsten aen uwe Ed. verplicht houden, al waer 't schoon dat uweE. van nu aff tenemael ophielde van alle weldadicheydt........uwer Ed. affectie en doen in deser myne gelegenheydt (is) sooveel te seldtsamer en lofwaerdiger, sooveel te meer een yegelyck begint te zeggen: ick en kenne den mensche niet.’ Niet de minste zweem van wrevel of verontwaardiging schemert er in zijne woorden door; slechts zijne gedeeltelijke onwetendheid geeft hij nog te kennen ‘wat de luyden eigentlyck beweeght om anders tegen (hem) te zijn als voorhenen’; al liet hij zich

{==253==} {>>pagina-aanduiding<<}
maar al te juist ‘beduncken dattet aldùs is: terwijl ick my aen niemands hoop in 't bijzonder wil noch kan overlaten, maer voor allen ('tzy van wat naem, indien slechts van Evangelische daedt) my gemeen zoeke te houden, soo en wil niemandt eygentlyck noch volkomentlyck my voor den zijnen houden.’
Nadat kamphuyzen, in April 1624, dezen brief had geschreven bleef hij nog 3 jaren met afwisselende kommer en krankte leven; éen van dezen was er ongeveer verloopen, toen hij zich de gelegenheid zag aanbieden verre in den vreemde in een vaste, naar den schijn aanneemlijke, betrekking - een beroep als schoolleeraar te Racau - zijn verderen levenstijd in meerdere onbezorgdheid te slijten. De omstandigheden beletten hem echter daaraan gevolg te geven. Dit is eene in zijne levensbeschrijving niet opgeteekende bijzonderheid, die ons uit een brief kenbaar wordt, door kamphuyzen, tot andwoord op dat aanbod, aan ruarus geschreven, en in de Boekerij te Leiden bewaard. ‘Het smart mij’ - zegt hij daar - ‘u, op dit bewijs uwer deelneming, een weigering tot andwoord te moeten geven; onze omstandigheden zijn namelijk zoodanig, dat die reis naar Racau geheel ondoenlijk is. Want behalve andere ook mij betreffende dingen, die hoe moeilijk echter te boven komen waren, zoo beeft mijne zwakke, kleinmoedige, en bezwaarde vrouw zoozeer voor de door u aangeboden betrekking terug, dat ik tot dusver haar tegenstand niet heb kunnen verwinnen. Zij schijnt boven de gewone, vrouwelijke redenen er eenige te hebben, die niet verwerpelijk zijn: het smartelijke, misschien eeuwige, afscheid van haar vaderland en teêrgeliefde moeder; het opgeven onzer wel bekrompen, maar toch, naar 't zich laat aanzien, reeds vaster wordende zaak, en hare ondoordachte verwisseling met een nog onzekeren nieuwen toestand, die misschien evenmin voldoende is om er eerlijk van te leven; verder de lastige en langdurige reis, de vreemde zeden, de onbekende taal, de ver verwijderde landstreek, waar zij, op mij en de kinderen na, als doofstom zal zijn; de geheel verschillende luchtstreek, die harer gezondheid misschien weinig gunstig zal zijn; het bezwaar, de onmogelijkheid
misschien van de terugreis, zoo ik daar mocht komen te overlijden. Dat alles zou voor mij, zoo ik hier alleen recht van spreken had, niets zijn; maar, wat wil ik doen? - dragen wat niet te veranderen valt. Ik zal het u met een enkel woord

{==254==} {>>pagina-aanduiding<<}
zeggen: zoo ik u en den anderen broederen gewichtig genoeg ben, om de betrekking van dat rectoraat nog een tijd lang onvervuld te laten (wat ik noch geloof, noch zou willen aanraden), en gij mij dit wilt laten weten, zal ik zelf terstond alleen naar Racau gaan, om daar alles in oogenschouw te nemen, en dan mijner vrouw als ooggetuige - want anders zou het zeker niet gaan - met verdubbelde kracht, ongetwijfeld, over te halen; waarop wij dan de aangevangen nering in den loop van den winter kunnen aan kant doen en met het begin van 't voorjaar op reis gaan.’ (*) - De zaak schijnt daarbij gebleven; kamphuyzen althans overleed, zoo als bekend is, twee jaar later - den 19den July 1627 (†) - te Dokkum. Zijn kalm en tevreden sterfbed, ons in roerenden eenvoud in zijne levensbeschrijving geschetst, bekroonde waardiglijk een bestaan, dat, in al zijn uitwendigen kommer en druk, steeds de levendigste en treffendste voorstelling geweest was van ‘'t albegrijpende gebodt’ gelijk hij placht te zeggen ‘van de liefde’, en het krachtigste en opwekkelijkste voorbeeld tevens van de vervulling dier andere gulden wet, die hij, in leer en wandel, steeds zoo
getrouw en ijverig preêkte: ‘goed doen en quaet laten is al datter vereischt wordt, elk sooveel als hy weet en kan.’

Leiden, Maart 1853.
v.




Duncan Campbell.

(Eene bijdrage tot de geschiedenis van wonderbare droomen.)

Tusschen 1725 en 1730 rigtte de nieuwe regering van george I in de Schotsche hooglanden de zoogenaamde Zwarte Wacht (Black Watch) op, eene soort van landweer of nationale garde. uit rijke grondëigenaars bestaande, die in kleine afdeelin-
{==255==} {>>pagina-aanduiding<<}
gen hier en daar in het gebergte post moest vatten, om de rust in den lande te bewaren. Zijnen naam, in 't Celtisch Freiceadan Dubh, ontleende dit korps van den zwarten tartan dien het doeg, in tegenstelling met de roode soldaten of Seider Deargg, van het Engelsche leger. In het eerst werd dit korps slechts voor de gemelde dienst in de hooglanden, maar later ook in den oorlog in Vlaanderen gebezigd; en bij gelegenheid der poging, die de Pretendent in 1745 waagde om de verloren kroon te herwinnen, bewees het aan de bestaande regering uitstekende diensten, zoowel gedurende den strijd als later om de rust te herstellen.
Omstreeks dien tijd had ook de Laird van Inverawe, duncan campbell, drie compagniën aangeworven en uitgerust; als een getrouw onderdaan van het Huis van Hannover de aanhangers der stuarts vervolgd; diegenen van hen, welke zich niet wilden onderwerpen, uit hunne woningen verjaagd, en deze verwoest en verbrand; hoe zwaar het hem ook viel, op die wijze jegens zijne landgenooten te handelen.
Van een dier strooptogten terugkeerende had hij zijne manschappen vooruit laten trekken, en was een weinig achtergebleven. De nacht overviel hem eer hij hen weder had ingehaald, en in de duisternis geraakte hij van den weg af. Gekweld door honger en vermoeijenis, en meenende dat hij van een hooger gelegen punt de verloren rigting beter zou kunnen wedervinden, verliet hij het dal en begon eenen berg op te klimmen. Met volharding vervolgde hij zijn nieuwen weg, tot dat de helling gedurig steiler, het klimmen steeds moeijelijker werd, en hij eindelijk de overtuiging erlangde, dat hij den top niet zou kunnen bereiken, zoo hij niet weder nederdaalde om een ander gemakkelijker pad te zoeken. Daartoe kon hij echter niet besluiten, en onder het uiten van menige verwensching, over de onvoorzigtigheid die hem zijne manschappen had doen verlaten, en over de dienst die hem tot een verwoester van zijn land maakte en in deze verlegenheid gebragt had, klom hij met moeite al hooger en hooger, tot dat hij zich op een punt bevond, waar vóór hem de rotswand zich loodregt verhief, terwijl aan weêrszijden diepe afgronden elken verderen stap onmogelijk maakten. De nacht was pikduister en het steile pad, dat hem zoo ver gebragt had, naauwlijks meer te onderkennen.

{==256==} {>>pagina-aanduiding<<}

Eensklaps hoort hij zich in de Gaëlische taal door een ruwe stem toeroepen: ‘Wie komt daar?’
- Een vriend! - antwoordt campbell.
- Dat is de vraag nog! - zegt dezelfde stem op spottenden toon. - Is hij alleen?
- Hij is alleen! - klonk achter campbell eene andere stem. - Wij zijn veilig.
- Kom dan verder, Sir! - sprak de eerste stem. - Ge hebt niets te vreezen!
- Vreezen! - herhaalde campbell op een toon, die getuigde dat hij die gewaarwording niet kende. - Ik vrees niets!
- Ik weet het, ge zijt een dapper man. - sprak de man die nu naast hem stond. - Sla de hand niet aan uw zwaard; niemand zal u hier deeren. Maar wat voert u herwaarts?
- Ik ben verdwaald. Doch van waar kent ge mij zoo goed?
- Om het even. Genoeg, ik ken u, en ken u als een dapper man, wien ik gaarne een dienst bewijs. Zeg, wat uw verlangen is, en wat ik voor u doen kan.
- Ik wensch alleen mijnen weg weder te vinden, en dan een weinig voedsel, want ik heb honger.
- Voor het een en ander zal ik zorgen. Aan die laatste behoefte dient echter wel het eerst voldaan te worden; volg mij dus, maar zie goed toe, waar gij uwen voet nederzet.
Daarop beval hij degenen, die door de duisternis voor campbells blikken verborgen waren, waakzaam te zijn, wenkte den Laird hem te volgen en klouterde tegen den rotswand op, waarbij zij zich menigmaal met de handen aan uitstekende punten vasthouden en met inspanning van alle kracht omhoog wringen moesten. Zoo bereikten zij eene plaats, waar zij weder ruimte vonden om te staan; de onbekende leidde zijnen gast door kloven en tusschen nedergevallen rotsblokken verder, en weldra bevonden zij zich aan den ingang eener grot, waaruit een zwak licht hun te gemoet schemerde, terwijl dunne rookwolken er uit opstegen. De onbekende bukte en kroop onder de overhangende rots den naauwen ingang binnen; campbell volgde zijn voorbeeld, en bevond zich nu in eene grot die, zoo ver hij bij den flaauwen schijn van een flambouw van droog dennenhout zien kon, 15 à 20 voet diep was. Nu kon hij ook de trekken van zijnen geleider onder-
{==257==} {>>pagina-aanduiding<<}
scheiden. Het was een man van hooge gestalte, met fijne gelaatstrekken, en van meer dan middelbaren leeftijd. Zijne kleeding bestond uit een grijzen plaid en schort; hij was volledig gewapend; zijn haar hing in lange zwarte krullen neder, en zijne oogen drukten eene hooge mate van zachtzinnigheid en welwillendheid uit.
Nadat campbell hem naauwkeurig had aangezien, 't geen hij te gemakkelijker doen kon daar zijn geleider de flambouw voor zich hield, als of hij wenschte dat zijn gast zijn gezigt duidelijk zien mogt, was hij overtuigd hem te voren nooit ontmoet te hebben. De onbekende, die den loop zijner gedachten scheen te gissen, zeide nu: ‘Gij hebt gelijk; uwe oogen hebben mij nooit te voren aanschouwd. Maar wel heb ik dezen morgen gezien, hoe gij en uw volk mijn huis in brand gestoken en mijne have vernield hebt, en dat kan ik nimmer vergeten!’
- Ik ken u niet, dat is zeker - hernam campbell - en de wreede pligt, dien ik heden vervullen moest, was mij in zulke algemeene bewoordingen voorgeschreven, dat ik niet eens raden kan, wie ge zijt.
- Van mij zult ge dat nooit vernemen.
- En waarom niet?
- Niet uit vrees; maar omdat ik de verwijten niet wil vermenigvuldigen, die gij u-zelven buitendien reeds zult doen, dat gij de hand geleend hebt tot daden die uwer zoo onwaardig zijn. Doch ik laak u niet; ik haat u ook niet, want gij zijt slechts een werktuig van hooger magt. Hier is mijne hand: ik zal u nooit vergelden wat ik door u geleden heb. Slechts één ding vorder ik van u. Ik heb vertrouwen jegens u getoond door u hier te brengen. Word niet aan mij ten verrader!
- Nooit! - sprak campbell - nooit, zoo láng ik leef!
- Ik weet dat ik op uw woord vertrouwen kan. Zet u en neem voor lief wat ik u kan aanbieden.
- Toen opende hij een mand, nam er wijn en brood uit, zette het zijnen gast voor, plaatste zich naast hem, en beiden aten en dronken te zamen. Zij spraken weinig, en nadat de honger gestild was kropen zij weder uit de grot, klommen voorzigtig langs de steile rotsen naar beneden, en na verloop van een uur, gedurende hetwelk zij een moeijelijken togt door

{==258==} {>>pagina-aanduiding<<}
bosschen, moerassen, veenen en rotsachtige streken afgelegd hadden, en menigmaal door stemmen aangeroepen waren, zonder dat campbell de roependen ontdekken kon, bragt zijn geleider hem onverwacht op de heirbaan, drukte hem tot afscheid hartelijk de hand en verdween weder in het kreupelhout.
Campbell vond zijne manschappen in hun nachtkwartier en werd met groote blijdschap door hen verwelkomd. Op hunne vragen naar zijn wedervaren gaf hij een ontwijkend antwoord; het geheim van den onbekende bleef in zijn hart bedolven.
Kort daarna werd zijne compagnie ontbonden, en campbell keerde naar het kasteel zijner vaderen terug, dat romantisch tusschen bergen en donkere wouden aan den noordwestelijken voet van den Ben-Cruachan lag. Daar smaakte hij aan de zijde zijner gade en in den omgang met trouwe vrienden het genot der rust te hooger, naar mate de dienst, die hij had moeten verrigten, hem somtijds smartelijker was gevallen.
Zoo had hij ook eenmaal een talrijk gezelschap gastvrij bij zich vereenigd. De wijn was goed en de bekers gingen onder schertsen en lagchen vrolijk rond, zoodat men tot laat in den nacht bij elkander bleef. Zijne echtgenoote had zich reeds naar haar vertrek begeven, maar het gezang en gelach der gasten klonk nog steeds door het huis. Eindelijk vermaande een der gasten het gezelschap tot den afscheidsdronk. Allen rezen op, met het gevulde glas in de hand, om het onder luide gelukwenschen voor den gullen gastheer te ledigen, toen een zware donderslag het kasteel deed daveren. Allen gevoelden daarbij eene zonderlinge angst; wel poogden sommigen den schertsenden toon te behouden; maar hij klonk gedwongen en werd koel opgenomen. De bedienden werden geroepen, de paarden voorgebragt, en nadat den gasten nog den zoogenaamden stijgbeugeldronk was toegebragt galopeerden zij weg.
Toen campbell alleen was schoof hij zijn grooten eikenhouten leuningstoel voor het vuur en dacht eene wijle over het gebeurde na. De bedienden waren naar bed gegaan en diepe stilte heerschte in het kasteel. De Laird dacht aan zijn eenigen zoon, die op het vaste land eene reis deed, en beefde bij de gedachte aan de gevaren, die hem konden bedreigen.

{==259==} {>>pagina-aanduiding<<}
Maar - wat was dat? Hoorde hij niet de groote poort openen? Nu herinnerde hij zich er den grendel niet voorgeschoven te hebben. Zachte, maar haastige stappen kwamen den trap op, en terwijl hij nog met gespannen aandacht luisterde, ging de deur van zijn vertrek open, en een man stond voor hem, met wild over het gelaat nederhangend haar, en druipnatte kleêren.
Campbell sprong op en trok zijnen ponjaard; maar nog eer hij dien had kunnen ontblooten was de vreemdeling hem reeds te voet gevallen en riep met een uitgeputte stem:
- Om Gods wil, vergeef mij den ontijdigen inval in uwe woning. Ik heb geen vijandige oogmerken. Gij ziet een ongelukkige voor u, die in drift een zijner medemenschen heeft neêrgeveld. Het was een man uit Lorn. Zijne vrienden vervolgen mij en hebben mijn spoor ontdekt. Voor hen vlugtende ben ik over de rivier gezwommen, en smeek van u redding en bescherming, die in het huis van campbell nog nimmer zijn geweigerd geworden.
- Bij Cruachan - sprak campbell, terwijl hij zijnen ponjaard weder in de schede stiet en met de hand op het gevest sloeg - Bij Cruachan beloof ik u de eene zoowel als de andere. (Dit was de plegtigste eed dien een campbell van Inverawe zweren kon.) Maar zeg me - vervolgde hij - hoe greep het ongeluk plaats?
- Wij waren op eene bruiloft - antwoordde de vreemdeling - en ik danste....doch - ik hoor stemmen! Zij naderen het kasteel! Ik ben verloren, zoo ge mij niet verbergt!
- Hier! - riep campbell, hem naar eenen hoek van het vertrek geleidend. - Help mij dit valluik openen. Zoo - nu naar beneden en houd u stil.
Hij had naauwlijks den tijd gehad om het valluik weder te sluiten, op zijnen stoel te gaan zitten en eene slapende houding aan te nemen, toen reeds drie mannen, met bloote zwaarden in de hand binnentraden. Campbell sprong op, als of hij juist ontwaakte. - Ha! moordenaars! - riep hij uit met geveinsden schrik. - Maar ik zal mijn leven zoo duur verkoopen als ik kan!
- Geen moordenaars! - riepen de mannen. - Vergeef ons dat wij u zoo laat komen storen. Wij vervolgen eenen moordenaar. Mogen wij naar hem zoeken?

{==260==} {>>pagina-aanduiding<<}

Hij gaf zijne toestemming, maar hun zoeken was natuurlijk vergeefs, te meer daar zij oordeelden dat de vlugteling hier niet kon zijn, maar een anderen weg moest hebben ingeslagen. Weldra lieten zij hem weder alleen. Nu riep hij den vlugteling uit de schuilplaats te voorschijn, en terwijl hij hem eenige spijzen voorzette, die de bedienden nog niet hadden weggenomen, pakte hij het overige in eene mand en geleidde hem naar buiten in eene grot op den Ben Cruachan, waar alléén veiligheid voor hem te hopen was.
Hun weg was moeijelijk, en zonder een woord te spreken ging campbell zijnen gast voor, aan wien nu en dan een woord ontsnapte, dat meer voegde in den mond eens moordenaars, dan van iemand die in een eerlijk gevecht eenen manslag had begaan. Dat was niet geschikt om hem voor den vreemdeling in te nemen. Eindelijk bereikten zij de grot, en terwijl hij uit de mand eene lamp en eene flesch olie nam en licht ontstak, zeide hij: ‘Deze plaats is wel niet zóó, als ik ze voor de uitoefening mijner gastvrijheid wensch; maar gij zijt er veilig, en dat is de hoofdzaak. Ik laat u de lamp; maar gebruik haar voorzigtig opdat de schijn van het licht uw verblijf niet verrade. Eerst morgen avond kan ik u nieuwe levensmidden brengen.
De man betoonde een hevigen angst toen hij hoorde daar alleen te moeten blijven. Campbell poogde hem op te beuren, maar te vergeefs, en verliet den vreemdeling met het pijnlijk vermoeden, dat hij zijne goedheid misschien aan een onwaardige verkwistte. Hij spoedde zich naar het kasteel terug; maar het vuur aan den haard was uitgedoofd, en de lamp op het punt van uit te gaan. Hij dronk nog eenen beker wijn, en begaf zich naar het slaapvertrek, waar hij zijne gemalin in diepe rust vond.
Hoe lang hij geslapen had wist hij niet, toen hij eensklaps ontwaakte. Met verbazing zag hij, dat de kamer, waar diepe duisternis geheerscht had, verlicht was, en een kille schrik beving hem, toen hij eene menschelijke gedaante waarnam, die zijn bed naderde. Daar stond de man voor hem, die hem in het gebergte van Lorn zoo gastvrij ontvangen had. Maar zijne gelaatstrekken waren strak en bleek, en langzaam en plegtig riep hij hem toe: ‘Campbell! bloed eischt bloed! Bescherm den moordenaar niet!’

{==261==} {>>pagina-aanduiding<<}

Nu verdween de gedaante en de kamer werd weêr donker. Campbell wreef zich de oogen uit en eindigde met te gelooven, dat alles een droom was geweest. Doch aan rust viel dien nacht niet meer te denken. Geen slaap kwam weder in zijne oogen, en toen zijne gade des morgens ontwaakte, en hem had aangezien, vroeg zij met teedere bezorgdheid: ‘wat hem deerde?’ - Hij schreef zijne bleekheid toe aan het feest, dat zoo laat in den nacht had geduurd, en trachtte in de dagelijksche bezigheid den akeligen nacht te vergeten.
De avond echter deed zijne ongerustheid herleven. Hij moest den man weder gaan opzoeken, dien hij meer en meer als een laaghartige moordenaar beschouwde. Zijne gemalin die hem met bekommering gadesloeg, vermaande hem tijdig ter rust te gaan; maar hij gaf voor, aan de rivier nog strikken voor otters te moeten zetten, en zoodra hij alleen was deed hij weder levensmiddelen in eenen mand, legde de strikken er op, en verliet het kasteel.
Naauwgezet in het volbrengen van zijn woord, ging hij eerst naar de rivier om de strikken te spannen, en vervolgens den Ben Cruachan op, waar hij reeds van verre het schijnsel der lamp ontwaarde. Toen hij de grot binnentrad vond hij den vreemdeling in eenen hoek gezeten, met alle teekenen van angst en wanhoop op het gelaat. Campbell ziende sprong hij op:
- O dank - riep hij uit - dat gij komt! Hoe eeuwig lang is mij de tijd gevallen sedert gij mij verlaten hebt!
- Ziedaar wijn. - antwoordde campbell, onaangenaam getroffen door het voorkomen van den vreemde. - Gij schijnt veel geleden te hebben. Drink een weinig.
- Ja, wijn - veel wijn! - riep de vreemdeling uit, gretig een beker in ééne teug ledigende.
- Voor uwe veiligheid hebt ge hier niet te vreezen, indien ge voerzigtig zijt. Doch waartoe die lamp zoo nabij den ingang? - Hoe ligt kon een jager of herder haar schijnsel zien!
- Ik kon het dieper in de grot niet uithouden! - antwoordde de man sidderend. - Ik moest nabij de open lucht zijn. Vreeselijke spookgestalten omringden mij! Zelfs als ik de oogen sloot weken zij niet! O, welk een nacht!
Op het kasteel teruggekeerd begaf campbell zich spoedig ter rust en viel welhaast in een diepen slaap. Na eenige uren ech-
{==262==} {>>pagina-aanduiding<<}
ter, gelijk hij meende, ontwaakte hij weder door eene zelfde verschijning als in den vorigen nacht. Andermaal stond de man van Lorn voor hem, met zijn strak en bleek gelaat en nu hoorde hij dien zeggen: ‘Mijne waarschuwing heeft niet gebaat. Doch bloed eischt bloed. Bescherm dus den moordenaar niet. - Als ik ten derdenmaal kome is het te laat.
Campbell wilde spreken maar zijne tong was verstijfd; hij wilde overeind rijzen maar lag als gebonden. Eerst na langdurige inspanning, toen de geheele verschijning verdwenen was, herkreeg hij zijne beweging, en 't was hem als of een zware steen van zijn hart wierd opgeheven. Hij ontstak nu licht en onderzocht de kamer, maar zij was gesloten, en het gebeurde bleef hem een raadsel.
Zijne gade liet niet af voor dat hij haar 't gebeurde had medegedeeld. Zij trachtte hem te bewegen om den misdadiger aan het geregt over te leveren, maar hij beriep zich op zijne belofte en zijne redenen bragten haar tot zwijgen. Haar angst klom echter naarmate de avond en de tijd naderde, waarop campbell de grot weder bezoeken moest. In den loop van den dag onstond het gerucht, dat men eenen moordenaar op het spoor was, die zich in de streek verborgen hield, en zijns ondanks wenschte campbell dat men den man mogte vinden.
Toen het donker werd vulde hij zijne mand en ging weder naar de grot, maar vond den vreemdeling nog veel angstiger dan den vorigen avond; hij sprak als in waanzin over de verschrikkelijke gezigten, die hem pijnigden en zelfs door het licht niet te verbannen waren. Met ontzetting verwijderde zich campbell, en verheugde zich toen hij weder bij zijne gade was, die vol bezorgdheid op hem wachtte.
In het slaapvertrek schoof hij op nieuw de grendels voor de deuren. Zijne echtgenoote had besloten wakker te blijven en al wat er gebeuren zou gade te slaan; maar toen het grootste gedeelte van den nacht voorbij was sluimerde zij in. Ook campbell sliep nu in, doch het duurde niet lang, of hij ontwaakte weder, en ten derdenmale stond de man van Lorn voor hem. De uitdrukking zijner gelaatstrekken was echter nog somberder en gestrenger dan te voren: ‘Campbell!’ - sprak de gedaante - ‘mijne woorden zijn vruchteloos gebleven! Thans is het te laat! Bloed eischt bloed! Het bloed

{==263==} {>>pagina-aanduiding<<}
van den moordenaar ware voldoende geweest - nu zal uw bloed voor het zijne vergoten worden! - Bij Ticonderoga zien wij elkander weder!’
Campbell hoorde dat aan zonder een woord te kunnen uiten, en zonder eene beweging te kunnen doen; maar de indruk dien de bedreiging op hem maakte was vreeselijk; hij dacht vooral aan zijnen zoon die in den vreemde reisde, en de vrees dien te zullen verliezen folterde hem zoodanig, dat hij, na eene bovenmenschelijke inspanning om op te rijzen, het gebruik zijner leden herkregen hebbende, geen rust of duur meer had. Zijne gade poogde hem nogmaals den vreemdeling aan het geregt te doen overleveren, maar zijn gevoel verzette zich daartegen, en al wat zij verkrijgen kon, was, dat hij dien zou noodzaken eene andere schuilplaats te zoeken.
Het vriendelijk zonnelicht en de bezigheden van het gewone leven, zijn uitstekende middelen tegen de schrikbeelden van den nacht. Ook campbell voelde er zich luchtiger bij dan hij verwacht had, en zelfs de naam der plaats, waar zijn lot volgens de verschijning beslist zou worden, overreedde hem bijkans om ál het gebeurde slechts te houden voor een werk van zijne verbeelding. Maar de naderende avond verlevendigde weder den schrik der drie verloopen nachten. Toch begaf hij zich moedig voor het laatst naar de grot op weg; peinzend hoe hij den vlugteling zou bewegen om zijne tegenwoordige schuilplaats te verlaten.
Toen hij naderde zag hij geen licht meer branden, en op zijn roepen volgde niets dan de weêrklank van zijn eigen stem. Hij riep nogmaals, en ook nu geen antwoord bekomende, ontstak hij-zelf licht en trad de grot binnen. Nu bleek hem overtuigend, dat de vreemdeling weg was. Nog eenmaal riep hij luid en krachtig, maar alles bleef stil, en 't verheugde hem zeer aldus van zijn woord te zijn ontslagen.
Den volgenden nacht sliep hij weinig, maar de verschijning liet hem van nu af aan met rust.

De tijd verliep, en meer en meer verflaauwde de indruk van het gebeurde. Campbell had zijnen zoon in bloeijende gezondheid zien wederkeeren, en hij dacht bijkans niet meer aan de bedreiging van het nachtgezigt.

{==264==} {>>pagina-aanduiding<<}

Op zekeren avond zat hij met zijne gemalin, en zoon, en een jonge bloedverwant, george campbell, genoegelijk bijeen, toen hem een pak brieven gebragt werd. Hij opende die haastig en riep uit, na den eersten gelezen te hebben: ‘Nu, daar hebben we wat nieuws! De Zwarte Wacht wordt weder opgeroepen!’ - Zijn vriend grant, de Luitenant-Kolonel, schreef hem, dat hij tot Majoor en george campbell tot vaandrig benoemd was, en elk oogenblik het bevel verwacht werd om de troepen naar Amerika in te schepen, waar de oorlog met de Franschen aanzienlijker strijdkrachten vorderde. De twee benoemden waren zeer verheugd; maar donald, campbells zoon, kon het leedwezen niet verbergen, dat hij voorbij was gegaan. Op dien avond hield hij zich als overtuigd door de redenen zijner ouders, die hem deden opmerken, dat hij te huis voor zijne moeder nuttiger en noodiger zon zijn dan hij wezen kon in het oorlogsveld; en later, onder de drokke toebereidselen voor het vertrek, werd de neêrslagtigheid van den jongeling niet opgemerkt.
Campbell vertrok met zijn neef naar het leger en werd hartelijk door zijn ouden vriend ontvangen, die hem mededeelde, dat hij zijne aanstelling tot majoor aan de vrije keus zijner landgenooten te danken had. Inmiddels was het bevel om te vertrekken reeds ontvangen, en george des avonds voor hunne inscheping ijverig bezig met het maken van de laatste toebereidselen, toen zijne deur geopend werd en de jonge donald voor hem stond. Verwonderd en verheugd hem te zien, liet hij zich de belofte ontlokken, om den vriend zijner jeugd behulpzaam te zijn, die, hoewel buiten weten zijns vaders, insgelijks naar Amerika wilde, om er als vrijwilliger te dienen. George moest de reis op een ander schip doen dan de oude campbell, en de zaak was daardoor gemakkelijk te volbrengen. Hij deed donald voor zijnen bediende doorgaan; ook vele andere hooglanders hadden hunne eigen bedienden bij zich.
De overtogt was voorspoedig; het regement stapte in goede gezondheid te New-York aan wal, en aanvaardde weldra den marsch naar Albany. De Indianen zagen in de kleeding der hooglanders eenige overeenkomst met hunne eigene, en hielden ze voor een verwanten stam; hetgeen alras een bijzonder goede verstandhouding ten gevolge had, die slechts nu en dan

{==265==} {>>pagina-aanduiding<<}
door de ruwe buitensporigheid van sommige Europeanen verstoord werd.
Donald beschermde eens bij zulk eene gelegenheid een jongen Indiaan, en tusschen de beide jonge lieden ontstond daardoor eene vriendschap, die van dag tot dag inniger werd. Later had de Indiaan, die arends-oog heette, gelegenheid den vader van zijn jongen vriend uit een dreigend gevaar te redden, doordien zijn scherpe blik in het bosch, waarin hij eenige Engelsche officieren op de jagt vergezelde, een vijandelijken Indiaan ontdekte, en den majoor voor den pijl van dezen slechts daardoor beveiligde, dat hij hem tegen den grond wierp, waarbij hij-zelf door den pijl aan den schouder ligt gekwetst werd, maar tevens den vijand met zijne nimmer missende buks nedervelde. De oude campbell wilde weten, hoe hij deze dienst beloonen kon, en nam den Indiaan op diens verzoek tot zoon aan, maar vernam toen ook, dat zijn eigen zoon bij het leger was. De vreugde over deze onverwachte ontmoeting deed hem geheel vergeten, dat hij eigenlijk de ongehoorzaamheid van zijnen zoon had behooren te laken.
Het Engelsche leger, in 1757 tamelijk werkeloos gebleven, kreeg in zijnen nieuwen Generaal abercromby, die Lord loudon opvolgde, een meer voortvarenden aanvoerder. De krijgsverrigtingen begonnen in den aanvang van 1758 met vernieuwde kracht, en ook het Schotsche regement ontving bevel om op te rukken.
Twee dagen te voren zaten de Overste grant en de Majoor campbell des avonds bij elkander. Een toeval bragt het gesprek op geestverschijningen, die de Overste als ongerijmd en onmogelijk volstrekt verwierp. De herinnering aan de drie merkwaardige dagen werd daardoor met zulk eene levendigheid bij campbell opgewekt, dat hij, half beleedigd door den spottenden toon van zijnen vriend, half door diens vriendelijke toespraak gedrongen, hem de drie nachtgezigten verhaalde, en ook de voorspelling, die hem gedaan was, niet verzweeg.
Den volgenden morgen werden de hoogere officieren des legers naar de tent van den opperbevelhebber bescheiden, om krijgsraad te houden. De beraadslaging duurde lang, en toen zij was afgeloopen, kondigde de Overste zijn regement aan, dat het bestemd was om het fort Défiance te bestormen.

{==266==} {>>pagina-aanduiding<<}
Campbell en de verdere officieren vernamen dat met geestdrift, en hunne opgewektheid nam nog toe aan een maaltijd dien de Overste hun gaf.
Den anderen morgen brak het regement op, voer, zonder door den vijand bespeurd te worden, het meer St. George over, en stapte niet ver van het fort aan wal. Zonderling werden de majoor en zijn zoon bij de overvaart getroffen door de overeenkomst van het landschap met de omstreken van hun kasteel. Zwijgend, in herinneringen verdiept, aanschouwden zij de hen omringende natuur; maar hunne bespiegelingen werden door de pligten van hunne dienst welhaast verdrongen, en toen den volgenden morgen een eerste aanval op de buitenwerken van het fort beproefd werd, onderscheidden vader en zoon zich door hunne dapperheid en volharding. De vijand werd, na een bloedigen strijd, uit de buitenwerken verdreven.
Verspieders en daarna ook officieren op verkenning uitgezonden hadden de vestingwerken als weinig sterk en nog onvoltooid beschreven; maar het tegendeel bleek bij de nu volgende bestorming. Een digte bui van kogels begroette de aanvallers en wierp de Engelschen bij getallen neder, nog eer zij de werken hadden kunnen bereiken. Het Schotsche regement was in reserve gebleven, wijl het bij den eersten aanval reeds in het vuur was geweest; maar toen het de vernieling zag in de gelederen zijner strijdmakkers, riep het luide om deel aan den strijd, en rukte driftig op, en woedend tegen de vijandelijke wallen aan. Doch ook deze aanval mislukte, en na groote verliezen geleden te hebben gaf abercromby bevel tot den terugtogt.
Met moeite verzamelde de Overste grant eenige overblijfselen van het regement der hooglanders. De Majoor en zijn zoon behoorden onder de vermisten. Daar de Franschen hun vuur gestaakt hadden, bezocht de Overste het met lijken en gekwetsten bezaaide slagveld. Hoe vele bekende en bevriende gezigten zag hij daar, die reeds verstijfd lagen of zieltoogden. Onder een eikenboom zag hij een Indiaan strak en onbewegelijk op het gelaat staren van een jongeling, die voor hem lag uitgestrekt: het was arends-oog bij het lijk van den jongen donald, zijnen vriend. Eenige stappen verder lag een zwaar gekwetst officier, met den rug tegen zijn paard geleund, dat onder hem was doodgeschoten. Met smart herkende de

{==267==} {>>pagina-aanduiding<<}
Overste in hem zijnen vriend, den Majoor campbell. Arendsoog legde het lijk van donald naast hem, en toen de Majoor de trekken van zijnen zoon herkende, sprak hij zacht en met inspanning: ‘Mijn zoon! - Het is, gelijk ik dacht! - Gij zijt mij voorgegaan, maar weldra volg ik u!’
Grant trachtte hem moed in te boezemen, doch de Majoor schudde het hoofd. - ‘Mijne ure is gekomen.’ - fluisterde hij - ‘Te vergeefs wilde uwe vriendschap mij de waarheid verbergen. Ik heb hem gezien! - Dat is Ticonderoga.
- Vergeef mij, campbell! - sprak de Overste. - Mijn zwijgen was welgemeend. Ja, dat is Ticonderoga. - Maar schep moed! - Uwe nachtgezigten waren slechts droomen: ijdele gewrochten van het bloed en der verbeelding, in een onrustigen slaap.....
Maar campbell had den adem reeds uitgeblazen.
Aan den voet van het fort Ticonderoga vond de Laird van Inverawe zijne laatste rustplaats.




De magt der geboden.

Door A.v.W. en C.G.W. (*)


Wél magtig is des Heeren woord! - 
Niet slechts der zonde keten 
Verbrak het dikwijls wonderbaar; 
't Mogt dikwerf ook in lijfsgevaar, 
Der vromen redding heeten. 
 
Dat weten wij van d'ouden tijd, 
Zoo rijk in vrome sagen (†). - 
Maar immer houdt dat Woord zijn magt; 
't Heeft nu gelijk voordezen kracht. 
Wie zou het twijflen wagen! - 

{==268==} {>>pagina-aanduiding<<}

‘Kom; nu ter rust; naar uw vertrek, 
Mijn jongen! leg u neder; 
In stilte uwe avondbeê gedaan; - 
En dan geslapen: 't kan volstaan; 
Op morgen leert gij wéder! 
 
Denk aan uw vader in 't gebed: 
- Uw staamlen hoort de Heere! - 
Bid, dat zijn reis voorspoedig zij, 
Dat niets hem deeren moog; dat hij 
Behouden tot ons keere. 
 
Daar slaat het tien; de nacht is daar; 
'k Ga óók ter rust, 'k ben moede. - 
't Is aaklig, dat alleen-gekluis 
In 't afgelegen, eenzaam huis! - 
God neem ons in Zijn hoede!’ 
 
De moeder kust haar zoontje en gaat; 
Het haard- en lamplicht dooven; 
Maar in zijn kamer blééf het licht: 
De maan keek met haar zacht gezigt, 
Door 't smalle raam van boven. 
 
Den braven jongen scheen 't nog vroeg; 
Hij zag op tuin en akker: - 
Reeds slapen! - neen, dat kon niet zijn; 
De zomerlucht, de maneschijn, 
De leerlust hield hem wakker. 
 
Hij zet zich aan het vensterraam, 
En staart verrukt ten hoogen; 
Van verre ruischt de molenvliet, 
Alom der nachtegalen lied, 
En 't loof door wind bewogen. 
 
Het Gothisch kerkraam blaakt en blinkt, 
Door 't maanlicht op de glazen; 
De steenuil slaakt zijn schor geluid, 
De vleêrmuis fladdert rond om buit, 
En kikkerkoren razen. 

{==269==} {>>pagina-aanduiding<<}

't Is alles doodsch: de menschheid slaapt; 
Maar 't kan hem niet versagen; 
Al staat het needrig huis alleen; 
Al groeit de heg des tuins ineen 
Met de oude kerkhofshagen. - 
 
‘Wáár’ - denkt hij - ‘mag mijn vader zijn? 
Zou hij, als ik, nu waken? 
De zorg, helaas, dat ongeval 
Ons, nu hij weg is, treffen zal, 
Moet hém wel slaaploos maken. 
 
‘Die goede vader!....maar hoe zal 
Mijn ijver hem bekooren!.... 
Het is me, of ik zijn vreugd reeds zie, 
Als ik mijn teekenwerk hem biê, 
En mijn sonaat doe hooren; 
 
En dan mijn verzen!....en wát meer? 
't Geloof; 't Gebed des Heeren; 
De tien Geboden - wacht! ik wil, 
Nu 't alles rustig is en stil; 
Die laatsten óverleeren. 
 
Van 't éérste af - neen, dat is te ligt; 
Dat waar niet meer dan spelen. 
Ik moet die door elkaâr verstaan!’ - 
‘Hoe luidt het achtste?’ vangt hij aan? 
En spreekt: ‘Gij zult niet stelen!’ 
 
En pas heeft hij dat woord gezegd, 
Of 't ritselt in de struiken: 
Hij hoort een stap, hij ziet een man - 
Of is 't een schim! - zoo stil hij kan, 
Naar 't schrille kerkhof sluiken. 
 
Dat valt den knaap als lood op 't hart! 
Weg! 't Raamluik digtgestoken! 
Naar bed! - Hij scharrelt door 't vertrek, 
Verbergt zich angstig onder 't dek 
En grilt en droomt van spoken. - 

{==270==} {>>pagina-aanduiding<<}

Maar toen hij, 's morgens - laat ontwaakt - 
Aan moeder dacht te klagen, 
Stond reeds de vrome leeraar daar, 
En zag bij beurte op hem en haar, 
Met innig welbehagen: 
 
‘Goê morgen, vrouw! goê morgen, kind! 
God geve u beî Zijn vrede! 
Weest immer vroom, blijft altijd goed: 
Want 's Heeren Woord heeft u behoed 
Voor 't kwade dat men smeedde. 
 
Ja, ziet verwonderd mij maar aan! - 
Al kunt gij 't niet gelooven; 
Het is toch waarheid: 'k sprak den man, 
Hier heen gekomen met het plan, 
Om in uw huis te rooven. 
 
‘Hij boorde reeds in de achterdeur; 
Dacht reeds uw goed te deelen, 
Toen 't Woord des Heeren tot hem kwam: 
Toen hij eene englenstem vernam, 
Die sprak: “Gij zult niet stelen!” 
 
Hij vlood met opgerezen hair, 
Zoo had hem de angst bevangen; 
En had geen duur, en kwam gejaagd 
Tot mij, en heeft zich aangeklaagd, 
In hoop van rust te erlangen.’ 
 
Dus sprak de leeraar. De arme vrouw 
Staat bleek; haar tranen wellen. 
Zij weet van niets; maar 't kind vangt aan 
't Geval, gelijk 't is toegegaan, 
In eenvoud voor te stellen. 
 
Zij hooren 't, zwijgend en verbaasd; 
Maar beider zielen loven 
Den Heer en Zijn almagtig Woord, 
Dat heil en zegen, eindloos voort, 
Den menschen brengt van boven. 

Vrij, naar 't Hoogduitsch van k. kühnel.


{==271==} {>>pagina-aanduiding<<}

Bewijs voor de echtheid van het Nieuwe Testament.

Jeruzalem is veertig jaren na den dood van jezus verwoest. Die verwoesting maakte een einde aan de Joodsche eerdienst. Zij was een door de Voorzienigheid gegeven bewijs, dat de Joodsche eerdienst had uitgediend. Die verwoesting moest natuurlijk veel indruk op de Christenen maken, en hen in hun geloof bevestigen, - Als de boeken van het Nieuwe Testament na die verwoesting geschreven waren, zouden de Schrijvers onwillekeurig daarop gezinspeeld hebben. In de boeken van het Nieuwe Testament vindt men echter die verwoesting van Jeruzalem maar hoogst zeldzaam aangeroerd, en wanneer dit geschiedt, wordt er over gesproken als over eene gebeurtenis die aanstaande was, doch waarvan het tijdstip niet naauwkeurig bepaald kon worden. Hieruit blijkt, dat de boeken van het Nieuwe Testament vóór de verwoesting van Jeruzalem, dat is binnen de eerste 40 jaren ná den dood van jezus christus geschreven zijn.
b.

Een natuurkundige les.

Een Europeaan in dienst van eene der Noord-Amerikaansche Pelterij-compagniën, telde onder zijne vrienden een Indiaansch opperhoofd, little-dog genaamd, met wien hij dikwijls lange gesprekken voerde. Little-dog zat op zekeren avond bij zijnen vriend, die kort te voren van eene overzeesche reis teruggekeerd was en hem daar allerlei van verhaalde, onder anderen ook den indruk dien het op hem gemaakt had, toen hij zoo langen tijd niets dan lucht en water had gezien. De Indiaan had lang geluisterd zonder geluid te geven of door eenige verandering van gelaatstrekken zijne belangstelling aan den dag te leggen. Toen de blanke eindelijk zweeg zeide hij: ‘Wel, zoo ver ben ik ook geweest, waar ik niets meer zag dan lucht en water.’ De blanke vroeg hem nieuwsgierig, waar dit geweest was, en nu verhaalde little-dog hem van eene reis, die hij over de groote Noord-Amerikaansche meeren

{==272==} {>>pagina-aanduiding<<}
gedaan had. Zijn vriend beduidde hem daarop dat dit geheel iets anders was; dat die meeren niets waren in vergelijking met den grooten Oceaan, waarvan het water zout was, en waarop men maanden lang kon rondzwalken, zonder eene strook lands te ontmoeten. Nu werd little-dog op zijne beurt opmerkzaam en vroeg: ‘of hij dan ook tot aan den rand der wereld gekomen was, en naar beneden gekeken had in de groote ruimte vol eeuwige duisternis?’ De pelsjager begreep dit niet en vroeg wat hij meende, waarop de Indiaan hem betoogde, dat de aarde eene grens hebben moest, die echter niemand zoo ligt te zien kon krijgen, omdat het vaste land allerwege door de zee omringd was, van welke zijn vriend zoo even gesproken had. Maar zeker was het, dat de aarde niets meer was dan een groote platte schijf, die door een vervaarlijk groote schildpad gedragen wierd. (*) De blanke hoorde hem met een medelijdenden glimlach aan, en trachtte hem op Sokratische wijs van het ongegronde dezer begrippen te overtuigen; en little-dog wist ook op de vraag: waarop die schildpad dan toch wel rustte? geen ander antwoord te geven, dan dat geen mensch dit weten kon. Na eenige oogenblikken gezwegen te hebben, nam nu de jager een geweerkogel uit den zak, kerfde dien in het rond, hing hem aan een dunnen draad op, en draaide hem zóó hangende aan de vingers der eene hand rond om de kaars. Little-dog keek toe en was de oplettendheid-zelve, toen de ander hem verklaarde dat de aarde een bol was, die rondom het eeuwige licht der zon draaide, en dat eene volle omwenteling in 24 uren het onderscheid van dag en nacht veroorzaakte. Dit begreep de Indiaan volmaakt wèl bij het zien van den ronddraaijenden
geweerkogel; zelfs scheen het niet boven zijne bevatting te zijn, toen de blanke door den kogel op digteren of verderen afstand van de kaars te brengen, hem het verschil der jaargetijden duidelijk wilde maken. Little-dog, op de meerdere kennis van den blanke in zulke zaken geloovig vertrouwende, meende nu ook de beste gelegenheid te hebben om opheldering te krijgen aangaande hetgeen hem als het onbegrijpelijkste voorkwam. Hij herhaalde met juistheid al wat de ander hem geleerd had, en vroeg toen, op diens vinger wijzende: ‘Zeg mij nu ook, wie den draad vast houdt?’
Hierop wist de jager even weinig bescheid te geven, als de Indiaan over het rustpunt der schildpad, en de les had een einde.








{==273==} {>>pagina-aanduiding<<}

Mengelwerk.

Het gevoelen van Bilderdijk over de maatregelen van Karel V en Filips II ter onderdrukking van de godsdienstige en burgerlijke vrijheden der Nederlanders, en over de pogingen van deze om hunne voorregten te handhaven, aan de uitspraken der geschiedenis getoetst,

door G. Vrolyk, Predikant te Schoondijke.

Onder de vreemde verschijnselen onzer dagen is geen der minste de zich bij sommigen openbarende zucht om de namen van hen, die, als beschermers der godsdienstige en burgerlijke onafhankelijkheid, bijna drie eeuwen in eere gehouden werden, en de moedige en volhardende inspanning van het voorgeslacht ter ontworsteling aan het uitheemsche dwangjuk, die zelfs den lof der tegenpartij (*) heeft mogen wegdragen, in minachting te brengen en te veroordeelen. Is zulk een pogen in lieden die van jongs af geleerd hebben Rome blindelings aan te kleven, en wat met hare instellingen in strijd is te verwerpen, begrijpelijk; - dat iemand van wien men, uit hoofde zijner opvoeding en belijdenis, regt had betere dingen te verwachten, in zijne nagelatene doch met zijne voorkennis en wil uitgegevene schriften eenen dergelijken toon heeft kunnen aanslaan, moet ons verwonderen en bedroeven tevens. Had bilderdijk in het Ve, VIe en VIIe Deel zijner Vaderlandsche geschiedenis zijne ongunstige gedachten over het verzet tegen het Spaansch geweld uitgesproken, hij verklaart in het onlangs uitgekomen XIIIe, Deel, 1e Stuk, dat karel V ‘wel en naar plicht’,filips bovendien ‘naar geweten en overtuiging’ handelde, dat de Nederlanders zich waarlijk schuldig maakten ‘aan rebellie tegen Koning en Kerk’, alsmede dat ‘filips' maatregelen zoodanig waren als de staat van zaken vereischte en het doel zouden bereikt hebben, indien men den
Nederlandschen adel niet te veel had ontzien.’ Het raadsel, hoe een Protestant

{==274==} {>>pagina-aanduiding<<}
en Nederlander van afkomst zulke woorden (*) heeft kunnen ter neder schrijven wordt opgelost, zoo door vergelijking van zoo menigen bitteren uitval in zijne andere schriften als door het getuigenis zijner vrienden: ‘dat B.'s levendige, ligt ontvlamde en rustelooze verbeeldingskracht hem nu deze dan gene dikwijls elkander verdringende inzigten schiep, die zijn leven tot eene aaneenschakeling van fictiën maakten; dat hij vele dingen die hij als waarheden beschouwen wilde, niet zoo zeer geloofde, als wel dat hij geloofde, dat hij ze geloofde; dat vele zijner paradoxiën, waarvan er eenigen zijn, waaraan hij zelf geen geloof sloeg, moeten toegeschreven worden aan eenen geest van verbittering over miskennig en verongelijking, hem zoo hij meende aangedaan, misschien ook aan eenen hem eigen geest van tegenspraak.’ Of een en ander B. genoeg regtvaardigt, en of het hem vrij stond, hetgeen hij wist dat aan het grootste en aanzienlijkste gedeelte zijner landgenooten waard is, op die wijze als hij gedaan heeft, aan te randen, zouden wij met verlof zijner vereerders en niettegenstaande de regtmatige hulde, die wij gaarne aan zijne overige verdiensten toebrengen, blijven vragen.
Doch is het noodig beschouwingen en uitspraken, die kennelijk uit de pen der partijdigheid zijn gevloeid en uit eenen verhitten geest zijn voortgekomen, opzettelijk te wederleggen? Zeker niet voor eenen oordeelkundigen en in de Vaderlandsche geschiedenis geoefenden lezer. Doch de naam door den Schrijver in de letterkundige en godgeleerde wereld gemaakt, de roem vooral als Dichter verworven, en het gebruik dat zekere partij zoekt te maken van drogredenen, die haar in velerlei opzigt te stade kunnen komen, vereischen eene ernstige toetsing van de waarde of onwaarde zijner gevoelens.
Op welk eene wijze b. de geschiedenis schrijft, welk gewigt men aan zijne redeneeringen hechten, en welk vertrouwen men op zijne verzekeringen stellen mag, zou een opzettelijk onderzoek verdienen, doch om niet te ver af te wijken, moeten wij ons tot de zaak in quaestie bepalen. (†)

{==275==} {>>pagina-aanduiding<<}

Het is bekend, dat zich in de XVIde Eeuw in de Westersche Kerk eene groote beweging openbaarde, veroorzaakt door de ontevredenheid en het misnoegen over het bestaande, en in onderscheidene landen gevolgd door zware beroering en afval van Rome. Ons Vaderland bleef van die beweging niet vrij; bij een aantal menschen uit allerlei standen vonden de beginselen der Hervorming ingang, en onder hen die zich aan de heerschende Kerk hielden, ontbrak het niet aan dezulken die op verbetering van verschillende misbruiken aandrongen. Maar de hooge Regering betoonde zich aan de begonnen Hervorming vijandig, en zocht door steeds geweldiger maatregelen haren voortgang, doch zonder gewenscht gevolg, te stuiten. De nieuwe leeringen vonden gedurig meer bijval en hare verspreiding was door de strengste plakaten niet te weeren. Die plakaten, vooral de ingestelde Inquisitie, werden daarenboven zoo wel door Roomschen als door Onroomschen geacht in de regten des volks te grijpen, en hunne vrijheden en privilegiën geweld aan te doen. Tot bescherming derzelve gordden zich eerst sommigen van de aanzienlijksten des lands aan, wier pogingen, bij anderen bijstand vindende, door onlusten gevolgd werden, die hoewel aanvankelijk gedempt, op nieuw losbrandden en eenen openbaren oorlog ontstaken, die na veelvuldige afwisselingen, de afzweering van Spanjes Vorst en de vestiging van de Republiek der zeven Vereenigde Nederlanden bewerkte.
Om te beslissen aan welke zijde hier het regt was, zullen wij ons oog slaan op de Hervorming zelve, en hare al of niet noodzakelijkheid ook in Nederland onderzoeken, om vervolgens onze aandacht te rigten op hetgeen karel en filips gedaan hebben zoo tegen hen die zich van Rome scheidden in het bijzouder, als tegen het volk in het algemeen, en op de middelen en pogingen tot verzet door de laatsten aangewend, om dan het besluit op te maken of er werkelijk inbreuk op de godsdienstige en burgerlijke regten des volks heeft plaats gehad, en of die inbreuk van zoodanig een aard was dat zij den afval van Spanje wettigde.
Ruim is het veld dat zich hier voor ons ontsluit. Wij kun-
{==276==} {>>pagina-aanduiding<<}
nen er slechts in zoo ver onze schreden op zetten, als noodig is om ons onderwerp in het noodige licht te stellen.
De Hervorming was haren oorsprong verschuldigd aan de groote verbastering en misvorming der heerschende Kerk, en de behoefte aan herstel en verbetering werd reeds voor, maar vooral sinds de kruistogten gevoeld. De magt der Pausen, die zich niet alleen over de geestelijken maar ook over de leeken uitstrekte; het misbruik dat zij van hun gezag maakten; de diepe onkunde niet enkel van het volk maar ook van monniken en priesters; de dwalingen en bijgeloovigheden die het echte Christendom schier onkenbaar deden worden, en het schromelijk zedebederf onder alle standen hadden reeds lang bittere klagten doen opgaan. (*) Tegen dit verderf kantten zich Waldensen, Albigensen, Wicklefiten en Hussiten aan, die wel te vuur en te zwaard vervolgd, maar niet uitgeroeid werden. Om eene Reformatie in hoofd en leden te bewerken werden de Conciliën van Pisa, Constans en Bazel belegd, wier gedeeltelijke pogingen echter hoofdzakelijk door Pauselijke tegenkanting mislukten. Een petrarcha en dante, en na hen gerson, dailly, clemangis en van casa drongen maar te vergeefs op herstel en verbetering aan. (†) Hoe noodzakelijk de Hervorming geworden was, kan niet enkel uit de vele getuigenissen van hen die haar aankleefden, maar ook uit Roomschgezinde Schrijvers blijken. ‘Eenige jaren’ - zoo lezen wij bij een driftig voorvechter der Pauselijke magt - ‘voordat de Luthersche en Calvinistische ketterij uitbrak, bleef het Kerkelijk regt zonder eenige toepassing. Er was geen Kerkelijke
tucht of opzigt over de zeden, geene kennis van de Heilige Schrift, geen eerbied voor het goddelijke; er was bijkans geene godsdienst meer overig.’ (§) Een ander legt de belijdenis af, ‘dat indien men den toenmaligen toestand des Christendoms in aanmerking nam, de Hervormers met goed regt de Hervorming hadden begonnen.’ (**) Ook Pausen hebben hare noodzakelijkheid gevoeld en uitgesproken. Pius II werkte als

{==277==} {>>pagina-aanduiding<<}
aeneas sylvias met gerson en andere Hervormingsgezinden mede. Adriaan VI liet door zijnen Legaat op den Rijksdag te Neurenberg de verklaring afleggen: ‘dat het geenszins te ontkennen viel, dat de heilige Stoel in de laatste jaren door veel afschuwelijks was ontheiligd, dat vele misbruiken waren ingeslopen, dat het bederf zich van het hoofd op de leden, van de hoogere op de lagere geestelijkheid had voortgeplant’, (*) eene verklaring die ons de getuigenissen van guicciardini, in zijne Hist. Ital., lib. 1 en barchard, schrijver van het Pauselijke huis, in zijn dagverhaal van den treurigen toestand van Rome en het hof van alexander VI te geloofwaardiger maakt, en nog nader bevestigd wordt door de handeling van het Concilie van Lateraan, in het jaar dat de Reformatie een aanvang nam door leo X gesloten, hetwelk zich gedrongen zag het geloof aan de onsterfelijkheid der ziel door een plegtig besluit te handhaven. (†) Zelfs paulus III nam het advies zijner Kardinalen over eene hervorming in, en het antwoord dezer mannen legt onverholen het groote bederf der Kerk bloot. (§)
Doch het bleef bij wenschen en voorslagen ter verbetering; het kwaad was te diep geworteld, en zij van wie het herstel moest uitgaan hadden bij het bestaande te veel belang, om aan iets meer dan ten hoogste de afschaffing van enkele misbruiken te denken. Intusschen werkte de zucht naar iets beters voort en werd de overtuiging dat het zoo niet blijven kon bij al wat wèl dacht levendiger. Was er van hooger hand geene uitkomst te wachten; het optreden van luther tegen den aflaathandel vond aan verschillende oorden toejuiching en bijval.
In ons Vaderland was de verbastering in leer, eerdienst en zeden niet minder dan elders. Wij behoeven om ons daarvan te overtuigen slechts een vlugtig oog te slaan in de gedenkstukken, welke van die tijden nog overig zijn. Volgens een ooggetuige, die hen in zijne jeugd had bijeengezien, betreurden wessel gansfort en r. agricola met weemoedige

{==278==} {>>pagina-aanduiding<<}
zuchten en tranen de verdorvenheid der Kerk (*). Erasmus geeselde in zijne schriften, vooral in den lof der zotheid, met eene scherpe roede de dwaasheden en ondeugden van zijnen tijd; en wil men zich van den droevigen toestand der godsdienst van die dagen in ons land overtuigen, het werk door den Hoogleeraar moll onlangs uitgegeven, ‘Angelus merula de Hervormer en Martelaar des geloofs’, levert daartoe overvloedige stof op.
Doch ook hier begonnen lichtstralen door de donkerheid te breken. Vele oorzaken werkten daartoe mede. Het bekend worden der gevoelens van wickleff en huss (†); de zending van van casa; (§) de meerdere beoefening der wetenschappen; het betere onderwijs, dat, zoo wel op sommige scholen van ons land als aan buitenlandsche Hoogescholen (**) die door jongelingen van goeden huize werden bezocht, gegeven werd (A); en de schriften van onze reeds genoemde geleerde landgenooten openden de oogen voor de heerschende dwalingen, terwijl de uitvinding der drukkunst de verspreiding van kennis en wetenschap bevorderde, en de ook hier gedreven aflaathandel de verontwaardiging gaande maakte. Zoo was de grond bereid om het uitgestrooide zaad te ontvangen. Luthers bedrijf werd hier spoedig bekend, zijne boeken onder groot en klein verspreid, en met instemming van velen gelezen. (B)
De Hervormingsgezinden waren reeds in het jaar 1520 talrijk en groeiden gedurig aan. Priesters en monniken, een sprenger, van zutphen, voes, van essen, en pistorius gingen voor en werden door menschen van allerlei stand gevolgd. Zelfs onder de hooge geestelijkheid en de aanzienlijkste Regenten ontbrak het niet aan dezulken, die duidelijk toonden van de Hervorming niet afkeerig te zijn. Utrechts Bisschop kon het gevoel van droefheid en afkeer niet verbergen over

{==279==} {>>pagina-aanduiding<<}
hetgeen hij te Rome gezien en gehoord had. De taal die de geestelijkheid uit den mond van Hollands Stadhouder in 1519 moest hooren, en het antwoord der Landvoogdes margaretha op de klagt der Leuvensche Universiteit over luther, bewezen, dat zij, ofschoon daarna van hooger hand gebonden, geenszins blind waren voor de gebreken van hunnen tijd. De opvolgster der laatste, 's Keizers zuster, werd zelfs door den Paus aangeklaagd als iemand die de Luthersche factie in het geheim begunstigde en bevorderde. (*) Hoe groot de afval van Rome was, kunnen wij uit het aantal van hen die voor de Hervorming hun leven lieten of op andere wijzen gestraft werden, en uit de scharen volks, die de openbaar aangevangen prediking des woords bijwoonden, zien. In 1566 beliep het getal der volgelingen van calvijn alleen honderdduizend, en in sommige gewesten hadden de zich van Rome scheidenden reeds toen de meerderheid. (†)
Maar zoo ooit een werk onder tegenstand en verdrukking tot stand kwam, het was de Hervorming in ons land. Het opperhoofd van den Staat betoonde zich aan haar hoogst vijandig en zocht door de scherpste plakkaten haren voortgang te stuiten. Het eerste, het zoogenoemde Wormser Edict, dat voor Duitschland grootendeels krachteloos bleef, werd op den 8sten Mei afgevaardigd tegen luther en zijne aanhangers, het drukken, verkoopen en lezen zijner schriften en tegen alles wat tot verkleining van den Paus of de Prelaten der Kerk strekken kon, op straffe van lijf en goed te verbeuren, zonder in aanmerking te nemen iemands staat, waardigheid of privilegiën. Volgens grotius (de Rep. Bat., cap. V, p. 78) was dit edict eene inbreuk op 's lands regten. Want terwijl de Graven van Holland geene wetten van eenig gewigt maakten dan ten overstaan van 's Lands Staten, had de Keizer dit te Worms op zijn eigen gezag gemaakt, zonder hen in zulk eene gewigtige zaak te kennen. Tot uitvoering van dit besluit gaf karel aan f. van der hulst Raadsheer van Braband den last om naar

{==280==} {>>pagina-aanduiding<<}
het stuk des geloofs door het gansche land onderzoek te doen. Maar dit plakkaat werd door andere gevolgd, waarbij het eerste bevestigd en uitgebreid werd. Dat van 1540 stelde r. tapper, die volgens zijne eigene belijdenis den stelregel had aangenomen, dat de ketterij het best door strengheid en door vrees voor gevangenis en doodstraf bedwongen wordt, (*) den doortrapten sonnius en gruwel, die door wreedheid aan zijnen naam beantwoordde, aan het hoofd van het kettergerigt. Bij het tweede reeds in Feb. 1547 geteekend maar in 1550 op nieuw gewijzigd afgekondigd, werden bepaalde onderzoeken (certos inquisitores) ingesteld, die de aan hun opzigt onderworpene provinciën moesten doorreizen, om allerwege bij 's Keizers beambten en andere goede mannen te onderzoeken naar hen die met ketterij besmet en met grond verdacht werden, en naar degenen die hen beschermden en begunstigden, zonder dat iemand hoe hoog geplaatst buiten het bereik van dit onderzoek bleef. De overtuigden en gestraften zonden hunne goederen verbeuren, voor de helft ten voordeele der aanbrengers, voor de wederhelft van de Keizerlijke schatkist, ‘zonder dat hun (is het hier weder als vroeger) eenige costumen, privilegiën en usantiën baten kunnen of eenig appel zal toegestaan worden.’ (†) Dit plakkaat baarde grooten schrik, werd met morrend misnoegen ontvangen, en wekte zelfs hier en daar tot tegenstand op.
Uit deze herhaalde strenge besluiten zou men opmaken dat karel V hard Roomsch en geheel onkundig was van de groote gebreken der Kerk. Maar noch het eene noch het andere valt te gelooven. De Keizer, die Rome door zijne troepen had laten veroveren, clemens VII gevangen nemen en met de meeste gestrengheid bewaken, die zijne krijgslieden de grootste baldadigheden en verwoestingen had laten aanrigten, waarbij zich meest Spanjaarden en Italianen in het bespotten en ontheiligen van kerksieraden en gebruiken en in het schimpsgewijze omvoeren der Kardinalen deden zien, die nog drie jaren voor zijnen dood met paulus IV in eenen harden

{==281==} {>>pagina-aanduiding<<}
strijd was gewikkeld en met den Pauselijken ban geslagen, had genoeg getoond, dat zijn eerbied voor den heiligen Stoel niet onbegrensd was.
En dat de misbruiken der Kerk zijne aandacht niet ontglipt waren bewees de uitvaardiging van het bekende Interim, waarin het huwelijk den geestelijken en het Avondmaal onder twee gedaanten vergund, en nog eenige ruimte gelaten werd voor de opvatting van sommige leerstukken; en nog meer het Formulier van Hervorming mede te Augsburg in 1548 geteekend en ook hier te lande ter onderhouding voorgeschreven, tot welks invoering de Keizer naar zijne eigene verklaring zich gedrongen zag ‘door het bezef van den vervallen toestand der Kerk en van de noodzakelijkheid om middelen te beramen tot weder opbeuring van de bijna ten ondergaande godsdienst door zuivering en bevestiging van de algemeene Kerkeorde; opdat nadat deze verbeterd was, de misbruiken en ergernissen, welke de oorzaken waren van den toorn Gods over de Kerk, voorlopig opgeheven en geestelijkheid en volk volgens de heilige Canons, de overleveringen en den regel der Heilige Schrift hervormd werden.’ In het Formulier zelve werden ‘het onderzoek bevolen naar het geloof, de kundigheden en de goede zeden der te ordenen geestelijken, en de kerkelijke wetten van liefdadigheid weder geregeld, en de gedurige prediking des Euangelies ingescherpt’ en meer andere verordeningen gemaakt, die gewis goedkeuring verdienden. (*) Vraagt men evenwel hoe een man wiens ontzag voor den Roomschen Stoel alles behalve groot was en die de misbruiken en ergernissen zoo wèl toonde te kennen, van den anderen kant zijne onderdanen, welke zich tegen Rome verzetteden en van de dwalingen en bijgeloovigheden huns tijds zochten te ontdoen, zoo wreedelijk kon vervolgen: - bilderdijk zegt (Vaderl. Gesch., Ve D., bl. 94) dat ‘karel redelijk en billijk dacht,
zachtmoedig maar tevens godsdienstig was, (†) en wel verbetering wenschte, maar niet

{==282==} {>>pagina-aanduiding<<}
dulden kon dat onbevoegde lieden, lieden zonder ordening of wijding (*), het heiligste aantastten, zich tot rechters over goddelijke zaken opwierpen, het hoofd der Kerk (als zoodanig) smaadden, lasterden, vloekten enz.’: en bl. 172: ‘karels godsvrucht was oprecht en hartelijk. Hij was volmaakt vrij van alle bijgeloovige zucht voor het Pausdom, maar hij erkende eene Apostolische Kerk, wier gezag hij verpligt was te handhaven en waartegen hij de attentaten rekende uit geweten en zielsverplichting te moeten straffen. Niemand kon de hervorming der kerk oprechter begunstigen dan hij; maar hij kon onder den naam van Kerkhervorming geen attentaten op heiligdommen, op openbare en bijzondere eigendomen, geen eigenlijke roverijen, plunderingen, moorden en gewelddadigheden (†) noch openbare verbreking van Rijkswetten toestaan; geen geheele ontbinding van 't Rijk, waar hij 't hoofd van was. Maar ongelukkig vond hij aan de eene noch andere zij lust tot hervorming. Bij het hoofd en de leden der Kerk niet, die de misbruiken voorstonden en vasthielden, en daar hun grootheid, hun overdaad en gierigheid mee ondersteunden (meer Turksche Sultans dan Christenherders gelijkende, gelijk
mezeray het uitdrukte); bij de Protestanten niet, die geen Kerk erkennen wilden, maar elk zich een Kerk op nieuw chez lui en naar lust maken en zich met den roof van de oude verrijken.’ (§)
B. ontzegt dus aan carels onderdanen het regt tot hervorming. Hij zegt ons echter niet met welk regt karel hetgeen hij in anderen niet dulden kon zelf uitoefende. Want wat zijn geweten en zielsverplichting betreft, daarop konden ook de Hervormden zich beroepen, en velen zeker met meer regt

{==283==} {>>pagina-aanduiding<<}
dan de hier zoo hoog opgevijzelde karel. Hij had evenmin als velen hunner ordening of wijding ontvangen en geen mandaat ter wereld om te hervormen, gelijk hij 't bij de uitvaardiging van het Interim en de Formula reformationis ondernam. Men was dan ook te Rome met zijne bemoeijingen in dezen geenszins tevreden. En b. belijdt zelf op bl. 151: ‘dat men aan den Keizer als zoodanig het recht niet kon toekennen om over godsdienstleer of plechtigheid uitspraak te doen, en dat de Roomschgezinden hem over de Kerk als zoodanig geen gezag konden toekennen.’ Maar hij gelooft tevens dat de Protestanten zich aan 's Keizers verordeningen wel hadden kunnen onderwerpen; zoodat zij dus, naar b. gevoelen, het oppergezag van den Paus, de magt der Kerk en harer Conciliën om de Schrift uit te leggen en geloofsartikelen te bepalen, de zeven Sacramenten, de misse, het vormsel, het laatste oliesel, de vereering van maria en de heiligen, de processiën, de eeredienst in de Latijnsche taal, het kloosterleven, (want dit en nog veel meer bleef bij het Interim en het Formulier van hervorming onveranderd), moesten aannemen en volgen, met één woord hunne gansche overtuiging verzaken en hunne betere inzigten laten varen, om in het wezen der zaak tot Rome terug te keeren. Zou bilderdijk zelf zich hiertoe gegeven hebben? Het is waar van de Keizerlijke bepalingen, dat zij slechts zouden gelden tot op het Concilie van Trente; maar zoo iemand van die vergadering nog iets goeds verwacht had, de laatste hoop vervloog, toen hare besluiten bekend werden, die het gansche leerstelsel der Roomsche Kerk, ook waaromtrent des Keizers verordeningen nog eenige vrijheid gelaten hadden, bevestigden en over elk die er van afweek, het anathema
uitspraken. (*)
Doch de vijandige houding van karel tegenover de Protestanten had nog eenen anderen en dieperen grond. Hij was onder verschillende titels Heer der Nederlanders, doch geenszins met volstrekt gezag. De Edelen en steden hadden hunne regten en privilegiën en ieder gewest de zijne, onder deze: dat niemand aan zijne wettige regters mogt onttrokken worden; dat een gevangene die van eene lijfsmisdaad beschuldigd was, binnen de zes weken moest aangesproken worden;

{==284==} {>>pagina-aanduiding<<}
dat geene lasten mogten opgelegd worden dan met overleg en na voorgaande inwilliging van de Staten des Lands; dat geen doortogt of inlegering van krijgsvolk mogt geschieden dan met hnnne toestemming; (*) dat de oude wetten en gewoonten onverbrekelijk hadden stand te houden. Zoo de Vorst den eed van die te onderhouden verbrak, ontsloeg hij het volk van de verpligting om hem te gehoorzamen, tot den tijd toe dat hij zijn verzuim en overtreding zou hersteld hebben. (†) Maar aan eenen Monarch wiens heerschappij zich over Spanje, Napels, Sicilië, Milaan, de beide Indiën en Duitschland uitstrekte, die den Koning van Frankrijk, den Paus en twee Keurvorsten gevangen had gehouden, konden die vrijheden en voorregten onmogelijk behagen. Karel echter in Nederland geboren en opgevoed kende den geest van zijn volk al te wel om niet te weten welken prijs het op zijne privilegiën stelde, en zich te ontveinzen wat het in zoude hebben ze regtstreeks aan te randen. Doch de beginselen der Hervorming door het gansche land verspreid verschaften hem bekwame gelegenheid om er hen zijdelings van te ontzetten, door het uitvaardigen van plakkaten die niettegenstaande alle privilegiën moesten uitgevoerd worden, en door het aanstellen van eene Regtbank, wier leden, door den Keizer benoemd en van hem afhankelijk, zich boven alle regtbanken verhieven, zonder beroep vonnisden, en waaraan allen zonder onderscheid onderworpen waren. Wanneer
wij karels gedrag in Spanje in het handhaven der Inquisitie, in zijn streven om zijne onderdanen aldaar van hunne regten te ontzetten en in zijne houding tegenover de Duitsche Vorsten beschouwen, en ons herinneren dat hij ook in Nederland, zelfs wanneer de zaak van de godsdienst geheel buitengesloten was, zoo wel bij andere gelegenheden als in het gewelddadig onderdrukken van den Gendschen opstand, toonde dat hij, waar het zijn gezag gold, zich door geene privilegiën liet wederhouden, (§) dan meenen wij reden te hebben om te gelooven, dat hij, door zijne vervolgingen om de godsdienst, vooral beoogde volk en Edelen aan zich te onderwerpen.

{==285==} {>>pagina-aanduiding<<}

Zulk een oordeel wordt ook door anderen over karels handelwijze geveld. ‘Het kan’ - zoo lezen wij (*) - ‘verwondering baren, dat een man als karel V, wien de diep bedorven toestand der Kerk niet onbekend kon zijn, zich zoo tegen de Hervorming aankantte en zelfs zijne toestemming geven kon aan de pogingen der Inquisitie om dezelve te stuiten. Doch men houde onder het oog, dat onbegrensde Staatszucht het roersel van alle zijne handelingen was. Keizer geworden zijnde van Duitschland zag hij, in die Vorsten welke de Hervormde leer voorstonden, eene partij tegen zich over, welke zijne heerschzucht in den weg stond. De Hervorming had een nieuw leven voortgebragt in de schier verstorvene Duitsche Staten. Zij zouden zich dus niet onverwaardelijk aan zijn oppergebied onderwerpen. Dit verlangde nogtans karel. En daarom was zijn haat tegen de leer der Protestanten vooral een staatkundige haat, tot welks voldoening hij zich niet ontzag van onderscheidene bloedpakaten ja zelfs van de schrikkelijke Inquisitie zich te bedienen.’ (†)
Hetgeen karel begonnen had, werd door zijnen zoon en opvolger filips II met verdubbelden ijver voortgezet, die Spanjaard van geboorte, met gloeijenden ketterhaat en met de uitgestrektste begrippen van Koninklijke oppermagt vervuld, zich haastte de plakaten van zijnen vader in hunnen ganschen omvang en kracht te bevestigen, om ze met nadruk uit te voeren; twaalf nieuwe Bisdommen onder drie Aartsbisschoppen instelde, en de afkondiging van de besluiten van het Concilie van Trente beval. De voorname Raadsman en uitvoerder zijner bevelen was de Bisschop van Atrecht, die door filips tot Aartsbisschop van Mechelen en door den Paus tot Kardinaal en Primaat van Nederland benoemd, na 's Konings vertrek het meeste gezag in handen had. Dat granvelle een dienaar was zijnen Meester waardig, en het ten volle meende met den raad bij den vrede met Frankrijk aan de beide Koningen opgegeven, om ‘liever dan het bloed der soldaten te doen vloeijen, hunne krachten tot uitroeijing der ketterij te besteden’, ondervonden de Nederlanders zoo wel in de

{==286==} {>>pagina-aanduiding<<}
4000 Spaansche krijgslieden door den Koning op granvelles inblazing tot handhaving van Inquisitie en plakaten in het land gehouden, (C) als in de menigvuldige doodstraffen en verbeurdverklaringen onder zijn bestuur. De algemeene haat hem door groot en klein toegedragen, die hem eindelijk dwong het land te ruimen, wettigt de beschuldiging van verregaande heerschzucht, trotschheid, gierigheid en onreinheid, en bevestigt de afbeelding die een Roomsch- en Spaanschgezind schrijver in deze woorden van hem maakt: ‘hij was een man die geleerd had liever volstrekt te regeren, dan zich te vrede te houden met een gezag door de wetten bepaald; die, der Hertoginne van Parma toegevoegd als een scheidsman en bestuurder van haar gedrag, het gezag niet wist te matigen hetwelk de Koning hem had toevertrouwd. Van nature trotsch en oploopende, geleken zijne manieren veel beter naar die van een leek dan van een geestelijke; hij schiep vermaak in het roemen op het vermogen dat hij bij den Koning had in plaats van dat te verbergen, en te toonen dat hij iedereen boven het hoofd was gewassen, zonder zich te bekreunen om den tegenstand, dien men hem bieden kon, of den haat dien hij zich daardoor op den hals haalde, en dat veel liever met een heerschachtig dan met een bezadigd gelaat.’ (*) Maar zelfs de list en het geweld van eenen granvelle konden den loop van het Evangelie niet stuiten. De Hervorming won meer en meer veld, doch naarmate het getal der ter dood veroordeelden aangroeide, werd de uitvoering der vonnissen moeijelijker. De wreedheid der straffen en de standvastigheid door velen in hun uiteinde aan den dag gelegd, maakten op de volksmenigte diepen indruk en stemden zelfs die van een ander gevoelen waren ter hunner
gunste; 't geen men eerst door woorden van deelneming en bemoediging, vervolgens door nevens hen Psalmen aan te heffen, en ten laatste door pogingen om de slagtoffers aan de handen hunner beulen te ontrukken openbaarde. Die gesteltenis des volks en de toenemende vrees voor onlusten baarden aan het hof van Brussel levendige bezorgdheid. Men zond montigny naar Spanje om verzachting der plakaten te verzoeken, maar die zonder geslaagd te zijn wederkeerde. De Prins van Oranje, die kennis droeg van het

{==287==} {>>pagina-aanduiding<<}
verbond der beide Koningen tot uitroeijing der ketters in gevolge den raad van granvelle, drong nu, in vereeniging met egmond en hoorne, aan op afschaffing of verzachting der plakaten; op genot van vrijheid des gewetens binnen 's huis zonder openbare ergernis te geven, (D) en op herstel van het vervallen regt; terwijl hij mede de groote zwarigheid aanwees, om de besluiten van het Concilie van Trente hier te doen eerbiedigen. Op zijn voorstel door de Landvoogdes en de meeste leden van den Raad van State goedgekeurd, vertrok de Graaf van egmond naar Madrid om den Koning mondeling van den staat van zaken te onderrigten. Doch deze zending bleek geheel vruchteloos te zijn. Filips verklaarde, liever duizend levens te willen verliezen dan in de godsdienst de minste verandering te gedoogen of aan ketters eenige toegevendheid te betoonen. (*) Slechts zouden de doodstraffen niet meer in het openbaar, maar heimelijk in den kerker voltrokken worden. Die onverzettelijkheid des Konings aan den eenen en de hagchelijke stand van zaken aan den anderen kant bewogen de Edelen de handen ineen te slaan en eene verbindtenis te sluiten, waarin zoo Roomschen als Onroomschen deel namen en zich onderling verpligtten ‘om niets tegen God, den Koning, den Staat, de burgerlijke vrijheid of de Roomsch-Katholieke godsdienst te ondernemen, maar wel met vereenigde krachten zich aan te kanten tegen de Inquisitie, waardoor de schandelijkste en onteerendste slavernij over hen gebragt, alle goddelijk en menschelijk regt omvergestoten, het bezit van have en goed onzeker gemaakt, en alle vrijheid in woorden en werken opgeheven werd.’ (†)
Ingevolge van dit verbond, tot meer dan 400 aangegroeid, begaven zich een aantal hunner naar Brussel, waar zij den 5den April 1566 bij een smeekschrift aan de Landvoogdes hunne bezwaren inleverden, ‘onder betuiging van hunne trouw aan den Koning, de onheilen door de Inquisitie over het land gebragt, en de dreigende gevaren aantoonden; met de bede iemand aan den Koning af te vaardigen om daartegen te voorzien en middelerwijl de Inquisitie en plakaten te doen stilstaan.’ Dat zich de Edelen hier verachtelijk of oproerig zouden aangesteld heb-
{==288==} {>>pagina-aanduiding<<}
ben, kunnen wij niet zien, maar gelooven dat zij in het aangaan van hun verbond en het inleveren van het smeekschrift, naar regt en pligt handelden en zich hunnen rang en afkomst waardig gedroegen. Of eischte niet de gesteltenis des tijds, het heil des lands en de alles regtvaardigende nood eene verandering in de tot dus ver gehoudene maatregelen? Zagen zij dagelijks hunne medeburgers, misschien hunne vrienden en naaste bloedverwanten aangegrepen, in kerkers geworpen en ter dood geleid, zonder dat er ergens heul of bescherming tegen het schreeuwendst geweld was te vinden? Was het gevaar voor elk en een iegelijk groot, om door den eersten den besten benijder of verklikker aangeklaagd te worden, dan betaamde het hun als de aanzienlijksten des lands, nu het nog tijd was, hunne krachten in te spannen tot afwending van het gevaar, dat het gansche volk en niet minder 's Konings gezag boven het hoofd hing. Of hadden zij moeten wachten tot alle banden losgeraakt waren en het land met oproer, roof, brand en moord vervuld werd? Zouden zij het langer hebben moeten aanzien dat hunne en aller regten roekeloos geschonden en hunnen goeden naam, bezitting en leven, zoo wel als die hunner medeburgers aan de willekeur eener ontmenschte Regtbank prijs gegeven werd? - Dat de verbondenen bij den wil niet de daad voegden, d.i. terstond naar de wapenen grepen, geeft b.
aanleiding om hun gedrag te beschimpen. (*) Maar hetgeen hem zoo verachtelijk voorkomt, strekt hun in ons oog tot hoogen lof. Want daardoor bewezen zij, dat het hun met hunne betuiging van trouw en gehoorzaamheid aan hunnen Vorst ernst was, gelijk zij daarvan nadere blijken gaven zoo in het afwijzen van de krijgshulp hun uit Frankrijk aangeboden als in het tegengaan en straffen van onruststokers. (†) Hadden zij andere bedoelingen gehad, hun aanzienlijk getal en invloed gerugsteund door de goedkeuring en medewerking zoo van de Staten des Lands (§) als van het volk boden hun zoo ooit de kans aan om 's Konings gezag te besnoeijen. Maar dat zij gezamenlijk handelden en ten getale van meer dan 300 te Brussel verschenen, werd

{==289==} {>>pagina-aanduiding<<}
hun zoo wel door de zorg voor hunne eigene veiligheid als door het verlangen om aan hun verzoek den noodigen ingang te verschaffen, dringend geraden. Hadde filips naar hen willen luisteren, hij zou zijn land in rust gehouden en zich zelven en zijn huis voor langdurige smart en schade bewaard hebben. Maar van iets toe te geven aan de billijke klagten was het ver verwijderd. De Landvoogdes margaretha beriep zich op haar onvermogen om aan den inhoud van het smeekschrift te voldoen, maar beloofde den Koning van het gebeurde te verwittigen; waartoe bergen en montigny naar Spanje gezonden werden, doch die hunnen ijver, aldaar met den dood bekoopen moesten. Slechts de zoogenaamde Moderatie, waarbij de ketters in plaats van tot den brandstapel tot de galg, en die berouw toonden tot het zwaard verwezen, en de minder schuldigen uit het land gebannen werden, kon men van het Brusselsch bewind, doch onder goedkeuring des Konings, verwerven.
Had het bestaan der Edelen zoo weinig ten hove uitgewerkt, het bezielde de Protestanten met nieuwen moed; en hadden deze tot nu toe hunne vergaderingen in het verborgen gehouden, thans begonnen zij in het openbaar zamen te komen: doch voor als nog, daar het hun binnen den ringmuur der steden niet vergund was, in het openbare veld ten getale van vele duizenden.
Die talrijke vergaderingen, door het gansche land gehouden, toonden klaarblijkelijk, welk eenen invloed de Hervorming had uitgeoefend en hoe onmogelijk het geworden was haar met geweld uit te roeijen. Ook was in die zamenkomsten niets berispelijks. Den Hervormden moest het zoo wel als anderen vrijstaan hunne godsdienst uit te oefenen, en daar kelders en schuren hun aangroeijend getal niet langer bevatten konden, daartoe Gods vrije lucht te kiezen. Had de Koning het verboden, zij hadden voor zich een gebod van een grooter dan aardschen Vorst.
Waarschijnlijk zoude deze openbaring van den volksgeest in overeenstemming met dien der Edelen, de vrijheid van godsdienst nu reeds ten gevolge gehad hebben, indien niet de beeldstorm tusschen beide gekomen ware. Dat de verbondenen dit vuur zouden aangestoken hebben verklaart b. zelf voor ongeloofelijk, dewijl zij, gelijk de uitkomst leerde, door niets hunne

{==290==} {>>pagina-aanduiding<<}
zaak zoo hadden kunnen benadeelen. Ook ontbreekt het ten eenenmale aan bewijs, dat zij hiertoe de hand geleend hebben. Zij zelven verklaarden hunne onschuld; gelijk ook de voornaamste Gereformeerden met hooge en dure woorden betuigden van het aangaan der beeldbreking niets geweten te hebben. (*) Maar alles doet veronderstellen, dat wij hier aan eene uitbarsting van 's volks lang onderdrukt misnoegen hebben te denken, waardoor de menigte haren afkeer van heiligenen beeldendienst aan den dag legde en waaronder zich, gelijk bij openbare onlusten het geval is, een aantal slecht volk, wien het alleen om plunderen en rooven te doen was, mengde. (†) En welk eene afkeuring de beeldstorming ook verdient, zoo mogten zij die hierover als over den grootsten gruwel wraak roepen, hunne oogen wel eens slaan, op die duizenden van ongelukkigen, welke door de voorstanders der beeldendienst aan de galg en op den brandstapel gebragt waren. Van den anderen kant heeft het niet aan vermoedens ontbroken, dat de Roomschgezinden zelven hier werkzaam geweest zijn, om ten kosten van hunne eerdienst op de Hervorming eenen onuitwischbaren blaam te werpen. Althans is het zeker dat te Gendt en te Antwerpen Roomschen medegedaan hebben. In de eerstgenoemde stad was zelfs het grootste gedeelte der beeldstormers Roomsch, (§) en in eene verantwoording door de Gereformeerden uitgegeven, wordt ronduit aan de wederpartij
verweten, dat zij de beeldstorm had doen beginnen, ja, nadat zij opgehouden had, op nieuw hervatten. (**)
Doch deze gebeurtenis was van ver uitziende gevolgen. De verschrikte Landvoogdes verbond zich wel om de plakaten te schorsen, en de vrije godsdienstoefening, waar die ingevoerd was, toe te laten. Maar het verbond der Edelen had door

{==291==} {>>pagina-aanduiding<<}
de beeldbreking een krak gekregen. De Roomschgezinden scheidden zich van de anderen af en vielen der Landvoogdes toe, die zich van de gelegenheid bedienende, hare vorige vergunningen introk en de vervolgingen met strengheid deed hervatten. Met de magt van krijgsvolk gelukte het haar de pogingen tot tegenstand te Valenciennes, en door brederode en thoulouse geboden te verijdelen. Te vergeefs zocht willem van Oranje naar middelen om den waggelenden Staat op te houden. De afval van egmond, die aan het hoofd der krijgsmagt stond, en de oneenigheid onder de bondgenooten dwongen hem op zijne veiligheid bedacht te zijn. Zijn vertrek was het sein tot de vlugt van eene menigte menschen. De verzekerde tijding dat de Hertog van alva gereed was om met eene Spaansche legermagt herwaarts te komen vermeerderde den schrik, die niet ijdel bleek te zijn. Was het Nederland vroeger donker geweest, thans werd zijne ellende onoverzienlijk. Had men te voren onder den dekmantel van zorg voor de godsdienst de regten des volks gekrenkt, thans werden die openlijk en schaamteloos vertreden. De zoogenaamde Moderatie werd opgeheven, de Inquisitie hersteld en een Raad van beroerte ingesteld, voor welke allen gedaagd werden, die van medepligtigheid aan den beeldstorm verdacht gehouden, tot het verbond der Edelen in betrekking gestaan, de openbare prediking bijgewoond, Predikanten gehuisvest, geestelijke liederen gemaakt of gezongen, of op der Hervormden wijze gedoopt of begraven hadden, als ook elk die zich eenig woord tegen de Roomsche Kerk had laten ontvallen of in den reuk van ketterij stond. Zij die op de oproeping niet verschenen werden bij verstek veroordeeld, maar wie zich vertoonde verloor gewoonlijk het leven.
Als of dit nog niet genoeg gewoed ware, had de dwingeland de bij hem verdachten eenen droevigen vastenavond bereid, door heimelijk aan de Magistraten bevel te geven om die allen te midden der algemeene zorgeloosheid te overvallen en om te brengen. (*) Om de maat vol te gieten nam de Spaansche Inquisitie het besluit dat alle Nederlanders, met uitzondering van weinigen met name aangeduid, schuldig stonden en goed en leven verbeurd hadden. Zoo was dan de

{==292==} {>>pagina-aanduiding<<}
uitroeijing der natie aangekondigd en voor niemand ook voor den rustigste geene veiligheid meer. (*) En dat het niet bij woorden bleef, toonden de 18,000 die alva door beulshanden liet ombrengen, het steeds grooter getal van hen die door de vlugt buiten 's lands lijfsberging zochten, de 100,000 huizen die verlaten stonden, (†) de uitmoording te Naarden, de slagtingen te Mechelen, Zutphen en Haarlem aangerigt.
Filips en alva hebben het dan waarlijk aan galg of brandstapel niet laten ontbreken, en hoe de Nederlandsche adel is ontzien heeft Brussel op den 1sten en 5den Junij van het jaar 1568 aanschouwd. (§) Onze Schrijvers hebben van de jammeren die iedere dag opleverde een tafereel opgehangen, dat ons met schrik de oogen doet afwenden, en dat zij geene te sterke kleuren hebben gebezigd blijkt uit het request den Koning in het jaar 1573 door de Staten van Holland onder de oogen gebragt, eene optelling van alva's gruwelen behelzende. (**) Een geschiedschrijver die niet van partijdigheid voor ons volk kan verdacht worden, na den dood van egmond, hoorne, van stralen, en het levend vaneen scheuren van kazembrood door vier paarden vermeld, en van het verbranden van anderen gesproken te hebben, voegt er bij: ‘men oefende vele andere diergelijke straffen met zoo veel schrik en ontsteltenis van het volk, dat men van alle kanten niet anders hoorde dan zuchten, kermen en klagen.’ (††) ‘Van zulk eene verguizing der wetten, van zulke geweldenarijen tegen iemands eigendom, van zulk een vermetel spel met menschenlevens’ - zegt een ander uitheemsch Schrijver (§§) - ‘kan de geschiedenis van geordende Staten bezwaarlijk meer dan nog
één voorbeeld aanwijzen; maar cinna, sylla en marius kwamen in het veroverde Rome als beleedigde overwinnaars en deden althans zonder dekmantel, wat de Nederlandsche

{==293==} {>>pagina-aanduiding<<}
Stadhouder onder den eerwaardigen naam der wetten bedreef.’ Toen de zaken hier verkeerd begonnen te loopen, wilde men het van de Spaansche zijde doen voorkomen, alsof alva en vargas hunnen last waren te buiten gegaan. Doch met willem I in zijne apologie van 1580 mag men vragen waarom zij in dat geval niet zijn gestraft geworden, (*) en er bijvoegen of het filips aan waarschuwingen had ontbroken zoo van de Hertogin van parma als van Keizer maximiliaan, of het karakter van hen die hij tot werktuigen zijner wraak herwaards zond hem zoo onbekend was, en of hij het misbruik dat zij van de groote magt hun in handen gesteld, maken konden, niet kon vooruitzien. Maar hoe goedertieren filips was, wisten de Nederlanders reeds sinds den tijd dat hij onder hen zijn verblijf had gehouden, en het vonnis door de Inquisitie uitgesproken en door den Koning bekrachtigd vergunde hen niet er langer aan te twijfelen. In Spanje gaf hij de blijken van zijne zachtzinnigheid, zoo in het met wellust aanschouwen der om hun geloof in de vlammen zieltogenden, (†) als in den den heimelijken moord aan montigny gepleegd, (§) en in de gewelddadige onderdrukking der
Portugezen, om niet van den dood van Don carlos, waarvan de ware toedragt welligt voor altijd in het duister zal blijven, te spreken.
De vonnissen van den Raad der beroerten hadden wel veel maar niet genoeg geld ter voldoening der Spaansche hebzucht aangebragt. De Hertog eischte dan den honderdsten penning van ieders bezittingen, den twintigsten van alle onroerende goederen die verkocht werden, en den tienden van den prijs van alle waren en koopmanschappen. Dat deze belastingen bepaaldelijk de beide laatste zeer drukkend waren, vooral in een land, welks bewoners reeds zoo veel afgeperst was en bovendien door eenen geduchten watervloed geteisterd werden, valt in het oog. Maar zij waren niet minder hatelijk.

{==294==} {>>pagina-aanduiding<<}
Want hadden de Nederlanders vroeger nooit vaste schattingen betaald, maar enkel de beden hun door de Vorsten persoonlijk gedaan ingewilligd zoo veel zij geven konden, nu zagen zij zich in hun wettig regt verkort, aan verdere willekeurige opbrengsten blootgesteld, en moesten het overschot hunner welvaart geven om de banden hunner dienstbaarheid nog naauwer toe te halen. Dat het oogmerk was de voormalige beden door lasten van 's Vorstenwege opgelegd te doen vervangen, ontkent b. niet, maar hij meent dat het bij de neringdoenden niet dan onwil en wrevel was toen zij hunne winkels sloten, omdat zij er niet bij lijden konden, daar zij voor alles slechts een tiende meer te vorderen hadden’, (*) waarop de Heer tydeman aanmerkt, ‘dat dit wel naar spot lijkt, daar elk ander van zelfs zou begrijpen, dat wanneer de prijzen van alle waren 10 pct. kwamen te stijgen, zonder geëvenredigde vermeerdering van de middelen om te koopen en te betalen, de handel op eens stil staan en koopman en winkelier voor meer dan een tiende gedeelte in zijn bedrijf gestuit en verminkt zou worden.’ (†) Diezelfde bespotting van der voorouderen geest ontdekken wij in bilderdijks zeggen met betrekking deze belasting, dat ‘het volk meer belang stelde in hetgeen hen rijk dan in hetgeen hen zalig maken kon. Natuurlijk, want om 't een denkt men maar eens in de week, aan 't ander alle dagen.’ (§) Zoo veler opoffering van goed en leven om hunnen God getrouw te blijven, hetgeen tot verdediging en ontzet van Haarlem, Alkmaar en Leyden en bij andere gelegenheden gedaan is, en een tachtigjarigen volgehouden
krijg hebben het openbaar gemaakt, dat ons volk nog door hoogere dan aardsche bedoelingen gedreven werd, ja alles veil had tot bescherming van zijne godsdienstige en burgerlijke regten. - Die hatelijke belastingen vervreemden de harten van alva meer en meer, Roomschen en Onroomschen begrepen, dat het op hunne geheele dienstbaarheid toegelegd was, en toonden zich onwillig om zelven hunne ketenen te helpen smeden. Maar vruchteloos waren de bedenkingen door de Staten des Lands ingebragt, vruchteloos de met rede be-
{==295==} {>>pagina-aanduiding<<}
kleede wederspraak van den bezadigden viglius. (*) De onwillige gewesten werden met inlegering van krijgsvolk, dat men allerlei baldadigheid toeliet, gestraft; (†) en toen de burgers van Brussel, om van 't opbrengen des tienden pennings ontslagen te worden, hunne winkels sloten, gaf de tiran aan eenige beulen het bevel om hen in hunne deuren op te hangen. Maar toen de nood zoo hoog gestegen was, gaf God uitkomst.
De inneming van den Briel was het sein tot afval der meeste Hollandsche en Zeeuwsche steden, door die van Gelderland, Overijssel en Friesland gevolgd.
Gaf die algemeene opstand alva een proef van den bitteren haat tegen zijn schrikbewind, van dien haat zou hij nog sterker proeven zien in de heldhaftige daden der Zeeuwen en den hardnekkigen tegenstand eerst door Haarlem, vervolgens door Alkmaar en Leyden geboden. (§) Want men begreep na het gebeurde met Naarden, dat de keuze slechts overbleef tusschen de onteerendste slavernij en eene roemruchtige verdediging. Tot verschooning van den verraderlijken overval en moord van Naarden heeft b. er op uitgevonden, dat romero hun als vijanden zijn gegeven woord hield, maar als ketters (**) liet dooden. (††) De ongelukkigen waren daar zeker veel meê geholpen. (§§) Hij voegt er bij, dat hier slechts represaille te zien was van de wreedheden door lumey, enthes en sonoy bedreven, doch dat die daden nu buiten tel zijn. B. had zich echter de moeite kunnen besparen om die woeste bedrijven tot
vergoelijking van de uitmoording eener stad met verbreking

{==296==} {>>pagina-aanduiding<<}
van het gegeven woord op te halen, daar zij bij al onze Geschiedschrijvers te vinden zijn, die met loffelijke onpartijdigheid zoowel het verkeerde als het goede hunner partij hebben te boek gesteld. Tot eene rigtige beoordeeling van het gedrag van lumey e.s. hebben wij echter op de omstandigheden des tijds en de geestgesteltenis dier lieden te letten.
Stellen wij ons dan menschen voor die, door alva van alles beroofd, buiten 's lands lijfsbehoud hadden moeten zoeken; wier vrienden en naaste betrekkingen door beulshanden waren omgebragt; (*) die, wanneer zij den vijand in handen vielen, hetzelfde lot moesten ondergaan; die lang op zee hadden moeten omzwerven, en door de bestelling des vijands uit hunne wijkplaats verdreven waren; die bovendien tegen Spaanschgezinden en verraders op hunne hoede moesten wezen, en aan het hoofd van troepen stonden, die de tucht ontwend waren en van soldij en onderhoud schaars voorzien konden worden, en men zal hun gedrag tegen hen, welke zij verdacht moesten houden van den vijand in de hand te werken, wel niet verschoonlijk maar toch een weinig begrijpelijk vinden. Voegt er bij dat hun moedwil bij willem I en de Staten niet, gelijk het gedrag van romero en zijns gelijken bij alva en Don frederik aanmoediging, maar hooggaande afkeuring, en, zoo veel de verwarde gesteltenis van zaken toeliet, tegenstand en straf ontmoette. (†)
Hetzelfde is van toepassing op de wederzijdsche wreedheden in den oorlog gepleegd. De Vlissingers wierpen de Spanjaarden die zij in handen kregen in het water, de Haarlemmers bragten sommigen van de krijgsgevangenen en eenigen die de Spaansche bloeddorst langen tijd ter dienste gestaan hadden en onder verdenking lagen van met den vijand te heulen, tegen den wil hunner overheid, om het leven; maar had niet de tegenpartij hun het voorbeeld gegeven? Werden niet door deze de weerlooze gevangenen wreedelijk verminkt en vermoord? Wie durft zeggen, dat de Spanjaarden alleen alle regt ontwassen waren, en bij volharding in het schenden van de wetten des oorlogs steeds op eene zachte behandeling rekenen mogten? Is het billijk hen te beklagen, en de vroeger mis-
{==297==} {>>pagina-aanduiding<<}
handelden, wanneer zij eindelijk weerwraak namen, in het ongelijk te stellen. (*)
Na eenen vijfjarigen met voorbeeldelooze woede gevoerden oorlog bragt de dood van requesens en de daarop gevolgde opstand der Spaansche soldaten eene groote verandering te weeg. Om zich tegen de oproerigen, die te Antwerpen eene plundering en moord aanrigtten waarin 5000 menschen het leven verloren, te beschermen, namen nu ook de Zuidelijke gewesten de wapenen op en sloten met de in oorlog zijnde gewesten de Pacificatie van Gendt; waarbij de plakaten omtrent de godsdienst werden geschorst en de verbindtenis aangegaan werd om de Spaansche benden uit het land te drijven. Doch de listen van Don jan en de tweespalt in de godsdienst (†) deed den krijg op nieuw ontbranden. Nadat de Waalsche gewesten Spanje weder toegevallen waren, wist de Prins van Oranje tusschen de trouw geblevene Provinciën de Unie van Utrecht te bewerken, die de grondslag van het Gemeenebest der Vereenigde Nederlanden legde, en twee jaren later door de afzweering van filips gevolgd werd. Tot die afzweering was men echter niet gekomen dan na herhaalde pogingen om de geschillen bij te leggen (E), doch die vruchteloos afliepen, omdat de voorwaarden voor den Prins en de Staten onaannemelijk waren. Kon het van hen en de Protestanten na al het gebeurde gevergd worden hun geloof te verzaken of het land te ruimen, volgens den eisch op de vredehandeling te Breda in 1574 gedaan, en, gelijk daar en te Keulen in 1580 gevorderd werd, steden
en sterkten in 's vijands magt te leveren, eer deze aan de hem gestelde voorwaarden voldaan had. Neen, na zoo veel proeven van zijne trouwloosheid en wreedheid gesmaakt te hebben, was het hun niet mogelijk zich weerloos aan hem toe te vertrouwen. Van filips en zijne raadslieden,

{==298==} {>>pagina-aanduiding<<}
die vroeger ongetergd hen zoo mishandeld hadden, was na al het voorgevallene geen heil te wachten, maar het eenig uitzigt dat hun overschoot was naast God in hunne wapenen. Zoo eenige dan was de opstand der Nederlanders wettig en de afzweering van Spanjes Vorst door pligt en nood beide voorgeschreven.
Dat karel naar regt en pligt, filips bovendien naar overtuiging en geweten zou gehandeld hebben, moge bilderdijk beweeren, maar wie mag daarin berusten? Zij bezaten hier geene Koninklijke magt als in Spanje, maar waren Hertogen, Graven, Heeren, die aan wetten gebonden waren, en deze benevens de privilegiën des volks bezworen hadden. Die wetten en privilegiën hebben, zij niet eenmaal maar herhaalde malen, geschonden en openlijk laten verklaren, dat zij ze als afgeschaft beschouwden, en, de daad bij het woord voegende, eene eigendunkelijke en dwingelandsche magt zoeken op te rigten.
Hoe veel er op karels pligtgevoel valt af te dingen is ons gebleken, en filips mogt door het bijgeloof meer verblind zijn, hij wist toch waartoe hij zich bij plegtigen eede verbonden had; (F) de brieven der Landvoogdes, en de herhaalde bezendingen van de aanzienlijksten des lands konden hem van de ware gesteltenis des volks en van de oogenschijnlijke gevaren, waarin volharding in strengheid hem storten zou, niet onkundig laten. Zelfs eene wijze staatkunde had hem tot gematigdheid moeten stemmen en naar de taal van eenen man doen luisteren, dien hij dagelijks in zijne nabijheid had en wins goede raad den Koning en het land had kunnen behouden. (*) Maar verre van eenige toegevendheid te betoonen, werd filips bij iedere tegenkanting strenger en ook door herhaalde smartelijke ervaring tot geene verandering van gedrag bewogen. Doch al hadde ook filips geheel naar zijn geweten en overtuiging gehandeld, zoo waren de Nederlanders in geenen deele verpligt daaraan hunne toestemming te geven en zich daarnaar te schikken. Zij hadden óók hun geweten en hunne

{==299==} {>>pagina-aanduiding<<}
overtuiging, die hen verbood om hetgeen hun boven alles dierbaar was, op te offeren ten gevalle van een Vorst, ‘die in al zijne handelingen geen ander doel scheen te hebben dan te beproeven wat er van noode ware, om een allerzachtmoedigst volk tot ongeduld en wanhoop te tergen.’ (*) Toen zij, na gedurende 50 jaren de uiterste proeven van lijdzaamheid gegeven te hebben, ondervonden dat het geweld, in plaats van te verminderen, vermeerderde, konden zij niet blijven toezien tot hunne slavernij en ondergang voltooid was. Bilderdijk spreekt gedurig zoo, alsof filips uit de volheid zijner vorstelijke magt, die geene andere wet of regel kende dan haren wil handelen kon. Ook de privilegiën beschouwt hij als giften wier onderhouding van de uitlegging die de Vorsten er aan gaven afhing, en die zij ook wel geheel konden intrekken. (†) Maar wat beteekent een regt, dat men geheel tegen zijnen duidelijken zin en bedoeling verklaart, of wanneer het den bezitter kan te stade komen, niet belieft te erkennen? En waartoe moesten zij dan bezworen worden? Dat alva die welke met zijne Criminele ordonnantiën streden, afschafte, noemt b. een grooten zegen, maar wat hielpen ordonnantiën van eenen man uitgegaan, die gewoon was het regt op de punt van het zwaard te dragen. Tusschen alva en de Nederlanders was eene klove gedolven, die door de fraaiste verordeningen niet te dempen was, en zoo ooit dan gold van hem: geschenken van vijanden zijn gevaarlijk. (§)
Intusschen is niets zekerder dan dat de Nederlanders van de zestiende Eeuw, zoo volk als Regenten en Adel, zich overtuigd hielden van hun regt op het bezit en behoud van hunne privilegiën en van hunne aanspraak om naar hunne wetten en costumen geregeerd te worden; niet volgens Vorstelijke gunst of bij oogluiking en inwilliging, maar als een onwedersprekelijk regt. Dit regt hebben de Staten des Lands ten grondslag gelegd van hunne afzweering van Spanjes Vorst, en hun doen met redenen bekleed uit de schending van dit regt ontleend; gelijk zij insgelijks bij hunne verbindtenis met anjou

{==300==} {>>pagina-aanduiding<<}
en bij de opdragt der Grafelijke waardigheid aan willem I de meeste zorg voor de bewaring der aloude voorregten gedragen hebben. (*) In andere landen werd de zaak uit hetzelfde oogpunt beschouwd. Toen jakobus I beweerde, dat de vrijheden en privilegiën van het Parlement van Engeland afkomstig waren van de gunst en vergunning van hem en zijne voorzaten, dienden de leden van het Huis hun protest in, verklarende dat die vrijheden en privilegiën waren hun oud en ongetwijfeld regt en erfenis. (†) Ja, al hadden ook onze voorouders in hunne meening omtrent de waardij en omvang hunner voorregten gedwaald, het gebeurde onder filips en alva heeft hen moeten leeren, dat het meer dan tijd werd om zich zelven te beschermen tegen een despotismus dat met hunner aller welvaart en leven een spel dreef. (§) Wil men de leer der gehoorzaamheid aan Vorsten niet tot eene volstrekt lijdelijke maken en eene Oostersche alleenheersching voorstaan, dan kunnen wij niet anders zien of de Nederlanders hadden, na het jaren lang verduren van de ongehoordste onderdrukkingen en de berooving van alles waarop zij prijs
stelden, volkomen regt om op hunne verzekering bedacht te zijn. Dat de middeleeuwen zoo schoon en de vrijheid onder de vroegere Graven zoo groot geweest is, zal niemand gelooven, die uit de geschiedenis weet, dat ver het grootste gedeelte des volks uit slaven bestond, die onder grootere en kleinere dwingelanden, welke hen door hunne burgten en sloten in bedwang hielden, gebukt gingen; en dat eerst door de vrijlating der slaven, ten gevolge der kruistogten, de middelstand gevormd werd en de steden opkwamen, wier bloei onder de hoede van wettige regtbanken en de verkregene handvesten toenam, en die tegen geweld en onderdrukking eene schuilplaats en bescherming aanboden. Was het dan wel wonder, dat het volk

{==301==} {>>pagina-aanduiding<<}
zich niet zoo goedschiks zijne privilegiën en regten liet ontnemen, en tot de oude dienstbaarheid terugleiden? Welke de gevolgen zouden geweest zijn van hun geduldig torschen van het bloedig dwangjuk, dat leeren ons de door de Spaansche wreedheid uitgeplunderde en uitgemoorde Indiën, (*) en Spanje zelf door Koninklijke en geestelijke dwingelandij van den top van magt en luister in de diepte van armoede en vernedering gestort. (†) Laat bilderdijk dan de weldaden aan ons volk, ten gevolge van het afschudden van het uitheemsche juk geworden, laag stellen en vragen of zij eenen tachtigjarigen oorlog met al zijne ellende waardig waren: (G) wij danken God, dat Hij het voorgeslacht moed en kracht heeft bijgezet, om de kostbare panden van godsdienstige en burgerlijke veiligheid voor zich en hunne kinderen te redden; wij verheugen ons in een land te wonen hetwelk voor de elders om de godsdienst vervolgden eene schuilplaats opleverde, en door vreemden is beroemd geworden als het schoonste gedenkteeken van menschelijk vernuft; hetwelk ook na de doorgeworstelde rampen van latere tijden nog veel goeds aanbiedt, dat wij elders niet of niet zóó vinden, en wij smeeken de wijze en goede Voorzienigheid, dat het haar behagen moge die zegeningen te bewaren en tot het nageslacht over te brengen.
Wat wij gezegd hebben van het regt der Nederlanders in hunnen afval van Spanje, wordt gestaafd door hetgeen de Heer tydeman in de ophelderingen en bijvoegselen op bilderdijks Geschiedenis, bl. 234 van D. VI, en bl. 251 van D. VII, in betrekking tot dit zelfde onderwerp met gegronde redenen beweert; insgelijks door de woorden van pestel door hem aangehaald, D. VII, bl. 231. Wat betreft het vertrek in massa door b. den ingezetenen wie de Vorst vrije godsdienstbelijdenis weigert als het eenige overgelaten; - (§) het onregtvaardige en hatelijke, om ten gevalle van vreemdelingen, filips, granvelle, alva en hun roofgespuis, den geboortegrond vaarwel te zeggen daargelaten - hoe moeijelijk moest het voor een gansch volk zijn hunne vaste goederen in korten tijd te gelde te ma-
{==302==} {>>pagina-aanduiding<<}
ken, en bij onvermogen daartoe arm en berooid in Europa een oord te vinden, waar zij zich in zoo grooten getale nederzetten en hun onderhoud winnen konden! Geen Noord-Amerika of Australië bood hun in die dagen eene gewenschte toevlugt aan, en de bewoonbare landen der nieuw ontdekte wereld waren in de magt hunner onderdrukkers, en der Portugezen die weldra onder Spanjes magt bukten. Dat echter aan zulk een vertrek gedacht werd, bewijzen de voorbeelden van hen die uitgeweken zich te Londen en elders neersloegen, en de voorslag, door oranje gedaan in den hopeloozen toestand waarin de zaken na de inneming van Zierikzee gebragt waren, om dijken en dammen door te steken, en met vrouwen, kinderen en tilbare have een oord op te zoeken, waar men zonder zorg voor slavernij van ligchaam en geest leven
kon.
Wij willen ten slotte nog iets zeggen over de beginselen en bedoelingen zoo der verbondene Edelen, als van willem I in het bijzonder. Hoe hun pligt, het algemeene en bijzondere belang en de dringende nood de door hen gedane stappen regtvaardigen, is ons gebleken. Dat er bij sommigen minder zuivere bedoelingen mede kunnen gemengd zijn, zou onder eene menigte van meer dan 400 niet te verwonderen wezen, en heeft later onderzoek het hooge gevoelen, dat men langen tijd van brederode koesterde, verminderd, (*) floris van palland, lodewijk van nassau, marnix, montigny, treslong, beima, galama en de batenburgen (†) waren zeker mannen van eer en stonden in zedelijkheid verre boven eenen granvelle, barlaimont, en alva's en parma's veile hurelingen, die bij al hun vertoon van godsdienstigheid, zich inderdaad om de godsdienst weinig bekommerden. (H)
Dat de Prins van Oronje de ziel van den opstand was, leert ons niet alleen de gansche loop van zaken, maar ook het bekende woord van granvelle, toen hij de gevangenneming van egmond en hoorne vernam, en de rijke aanbiedingen die filips hem doen liet op voorwaarde dat hij zich uit de Nederlanden zou verwijderen, en, toen de Prins die afsloeg, het banvonnis over hem geslagen, waarbij 25,000 ducaten op zijn

{==303==} {>>pagina-aanduiding<<}
hoofd gezet werden. Eene andere vraag is het of hij bedoeld hebbe op de omverwerping van 's Konings gezag zijne eigene grootheid te bouwen. Men kan ligt toegeven, dat een man van de afkomst, den rang en de bekwaamheid van den Prins, van eene betamelijke eerzucht niet vrij geweest is. Maar dat hij van het beginsel uitgegaan en door de zucht gedreven is om zich-zelven ten koste van filips te verheffen, moet alleronwaarschijnlijkst voorkomen. Ligtelijk kon hij toch berekenen, hoe hagchelijk de kans en hoe gering voor hem de hoop van wèl te slagen was. Wat beteekende zijn vermogen tegenover dat van Spanjes Monarch, door de schatten der beide Indiën en eene geoefende heirmagt ondersteund. Het is waar, de Prins had voor zich de gunst van de meeste Edelen en van een groot gedeelte des volks, maar hoe ligt de ijver des volks verkoelt, en welke moeijelijkheid het in had, om zich met verdeelde zinnen bij den tweespalt in de godsdienst, en de verschillende belangen der gewesten met een gelukkig gevolg tegen den overmagtigen vijand staande te houden, kon aan de aandacht van eenen man als hij niet ontglippen, en hoe levendig hij zich daarvan bewust was getuigen zijne redevoeringen en brieven. (I)
Door zich tegen den Koning te verzetten stelde hij zijne waardigheden en aanzienlijke goederen, die hij in de Nederlanden en Bourgondië bezat, in oogenschijnlijk gevaar, terwijl hij door hem aan te kleven beide had kunnen vermeerderen. Neemt men dit in aanmerking, dan bestaat er alle reden om zijne verzekering geloof te geven, dat de kennis die hij had bekomen van het ontwerp om beide de godsdienstige en burgerlijke vrijheid den doodsteek te geven, (*) en deze landen in eene eeuwige dienstbaarheid te brengen hem bewogen heeft naar middelen uit te zien om het Land te redden. Dat hij zich in filips vergist heeft en niet kunnen verbeelden, dat deze het op het uiterste zou laten aankomen, gelijk bilderdijk aanmerkt, is wel te denken, en hij zelf werd door den losbrekenden stroom, gelijk zoo vele anderen, medegevoerd zonder te weten waar hij zou belanden. Bij zijn uitwijken naar Duitschland had hij voorgenomen zijne rust te nemen. Maar

{==304==} {>>pagina-aanduiding<<}
de razende euvelmoed van alva, die 's Prinsen zoon uit Leuven liet wegrukken en naar Spanje voeren, die hem van alle zijne waardigheden ontzette, en met verbeurdverklaring van zijne goederen het doodvonnis over hem en zijne drie vrienden uitsprak, benevens de klagten en smeekingen der verdrukten, de brieven van de voornaamsten des Lands en de aanzienlijkste steden, bewogen hem op nieuw de wapenen op te vatten. Die oorlog kwam hem op eindelooze onrust en kommer, op het verlies van drie broeders en van zijn eigen leven door eene moorddadige hand afgesneden te staan. Het is waar, bij zijnen dood was hij op het punt om Graaf van Holland en Zeeland te worden, maar dat gezag was na de ongelukkig uitgevallen proef met anjou allernoodigst om den waggelenden door parma fel aangevochten Staat op te houden, en het wettig loon voor al wat hij tot redding des lands gedaan had. Aan zijn verstand, doorzigt, kennis van personen en zaken, waardeering der omstandigheden, gebruik maken van de gelegenheden, vindingrijken geest, wakkeren ijver, met al de lijdzaamheid, overredingskracht en bekwaamheid om de gemoederen te vereenigen en te buigen tot hetgeen hij nuttig en noodig oordeelde, hebben ook zijne vijanden regt gedaan; terwijl zijne vrienden hem ons doen kennen, als voorzigtig, billijk, regtvaardig, zachtmoedig, goedertieren, standvastig in tegenspoed, milddadig en van eene edelmoedigheid zoo groot, dat hij, wel verre van voor zich zelven met de veelvuldige gelegenheden zijn voordeel te doen, zich voor anderen opofferde en zijne goederen, waarmede hij den Staat had bijgestaan, zijnen kinderen zeer bezwaard met schulden achterliet. En was zijne godsvrucht opregt en zijn vertrouwen op God vast, getuige de schoone proef daarvan in den gevaarlijken toestand van zaken na den val van Haarlem, gegeven en waaraan hij stervende vast
hield toen hij 's hemels ontferming over zich en zijn arm volk inriep. Van den anderen kant was zijne gematigdheid in geloofszaken, en zijn afkeer van vervolgingen om de godsdienst zoo groot, dat zij hem den haat der ijveraars van de eene en de andere zijde op den hals haalde. Hij waarschuwde degenen, die hem filips bij zijn vertrek van hier ter doodstraf aangewezen had, ging den overdreven ijver van den eenen en den anderen te keer, was den weerloozen Doopsgezinden ten voorspraak, en stond lang eene geheele gelijkstelling

{==305==} {>>pagina-aanduiding<<}
van Roomsch en Onroomsch voor, tot dat de openbaar gewordene verraderijen hem drongen, op maatregelen ter bescherming van de veiligheid des Lands bedacht te zijn. Zulk een man was een beter lot dan hem te beurt viel waardig. Had hij mogen leven om zijn werk voltooid en het Grafelijk bewind in zijn Huis gevestigd te zien, voor hoe veel rampen, die de naneef nog bezuurt, zou ons volk zijn bewaard gebleven. Maar de algemeene droefheid en verslagenheid over zijnen dood, en de schoone vruchten die het Land van zijnen arbeid heeft mogen plukken, drukken het zegel op den naam dien hij draagt: Vader des Vaderlands. (J)

Aanteekeningen.

Bl. 278. (A). Op de lagere scholen moet het nog in 1551 zeer gebrekkig zijn gesteld geweest, blijkens de bepaling in het Codicil van a. merula, dat de jongens van het weeshuis uit zijne goederen in den Briel gesticht ‘ter school moesten gaan om te leeren hun vader ons of pater noster, credo of het geloof in het Duitsch (Hollandsch) en om wèl te verstaan de tien geboden Gods. En als zij (wordt er bijgevoegd) dat kennen, zoo zal men ze op een ambacht setten.’
Ibid. (B). Merkwaardig zijn de woorden van p. van thabor, eenen Frieschen monnik over den indruk door luthers schriften zoo te Amsterdam als in Friesland reeds omtrent het jaar 1520 gemaakt. Van het laatste schrijft hij: ‘nochtans sijnt daer wel sommighe Priesters oft geleerde lueden, beyde gheestelick ende wereldlick, die seer myt hem voelen: want hy bewijst sijn dynghen alsoe claerlick mit dat Heylighe Evangely ende mit paulus Epistelen, ende voert myt dye principael schryften, dat daer veel gheleerde luden myt hem toevallen.’ Diest lorgion, bl. 14.
Ook in ‘Hendrik van Zutphen, door van herwerden’, vindt men treffende bijzonderheden van den geest van hervorming, die in sommige steden van Nederland, bepaaldelijk te Dordrecht en te Antwerpen, zelfs reeds vóór luthers optreden werkte.
Bl. 286. (C). Dat de Stadhouders, door de burgerijen en in den oorlog geharde landzaten ondersteund, voor vierduizend

{==306==} {>>pagina-aanduiding<<}
Spanjaarden niet beducht behoefden te zijn, gelijk b. bl. 16 schrijft, zal niemand tegenspreken, mits zij namelijk eendragtig handelden. Maar hoe veel er aan de eensgezindheid ontbrak, leerden de laatste maanden van het jaar 1566 en de eerste van 1567, toen het der Hertogin van Parma, bij het verbond der Edelen gelukte, om iederen tegenstand te fnuiken en zonder groote moeite het gansche Land in onderwerping te brengen. Niets kon ook den Koning verhinderen om de troepen die hij hier had ten allen tijde aan te vullen met volk over zee uit Spanje gezonden, uit zijne erflanden in Italië, of door krijgswervingen in Duitschland, gelijk bij de zending van den Hertog van alva en in den loop van den oorlog dikwijls gebeurde. Met reden drongen dan ook oranje en egmond op het vertrek der Spaansche benden aan, zelfs met gevaar van zich 's Konings hoogste ongenade op den hals te laden, die dit dezen Heeren nooit vergaf en hun ter gelegener tijd zijnen wrevel deed gevoelen.
Bl. 287. (D) Viglius, ofschoon de geweldige maatregelen des Konings niet goedkeurende, was overigens sterk tegen de vrijheid van godsdienst, ja van geweten. Hij schrijft daarover aan zijnen vriend hepperus (apud hoynck van papendrecht, Annal Belg., T. I, P. II, p. 421 seq.): ‘Si enim unicuique domi credere licet, quod lubet, iterum lares lemuresque habebimus, ac mille erroribus sectisque haec Provincia implebitur;’ hij voegt er bij: ‘atque hanc opinionem semper perniciosissimam censui, quam qui sequuntur omnem mihi Religionem pro ludibrio habere nec ab atheismo alieni esse videntur.’ Wonderlijke sustenue van eenen man als viglius! Juist hetgeen hij van het toestaan der gewetensvrijheid duchtte, de uitroeijing van de godsdienst uit de harten, is het gevolg geweest van het stelsel van geloofsdwang op Italië en Spanje toegepast. M. crie's Gesch. der Hervorming in Spanje levert daarvan ontroerende bijzonderheden op. Men zie D. II, bl. 205 en verv.
Bl. 297. (E). Dat men zich nog in het jaar 1578 met de hoop op verzoening vleidde, hiervan strekken ten bewijze twee besluiten van de Staten van Zeeland van dat jaar; het eerste: de aanstelling behelzende van Generale Rentmeesters ‘om Zijne Majesteit volgens de Pacificatie van Gendt te stellen in zijne Domeinen en andere inkomsten, Hem competerende als Graaf van Zeeland’; bij het tweede werd besloten: ‘een zegel te

{==307==} {>>pagina-aanduiding<<}
maken op Zijner Majesteits naam als Graaf van Zeeland, om daar mede te zegelen de mandementen enz.’ Eerst het banvonnis tegen willem I en allen die hem aanhingen maakte aan iedere aarseling een einde, gelijk men dan ook voortaan gedurende meer dan vijf-en-twintig jaren van geene voorslagen tot vrede of bestand weten wilde.
Bl. 298. (F). Filips was, zoo wel als elk ander die eenige verbindtenis bezworen heeft, aan zijnen eed gehouden. Zou iemand durven zeggen, dat wel een ambtenaar tot het nakomen van hetgeen hij bij het aanvaarden van zijnen post bij eede op zich genomen, heeft verpligt en het volk gehoorzaamheid aan de wetten en trouw aan den Vorst schuldig is; maar dat deze zijnen eed verbreken of naar believen er mee handelen kan: hij zie dan toe welke schromelijke gevolgen zulk eene leer voor het Vorstelijk gezag, voor de rust der volken, en voor deugd en godsvrucht hebben moet. Wie zich van het gewigt van den eed overtuigd houdt, zal zijne toestemming niet weigeren aan het oordeel over eene dergelijke eedschending van eenen nazaat van filips, door een geacht Schrijver onzer dagen (Mr. s.p. lipman, Geschiedenis van de Staatkunde der voornaamste Mogendheden van Europa, D. II, bl. 79) geveld, wiens woorden naar de eeuw en de betrekking van filips gewijzigd dus luiden: ‘de Koning had, in het openbaar bijgestaan en omringd van zijne raadslieden, ten aanhoore van de aanzienlijksten zijner onderdanen, in handen van de Edelen des lands, de hooge Geestelijkheid en de Afgevaardigden der steden, de Vertegenwoordigers des volks, bij herhaling eene stellige verklaring van zijnen wil afgelegd. Hij had den Almagtige, voor wiens aangezigt de eed van den Vorst gelijk staat met den eed van den slaaf, telkens tot getuige zijner plegtige belofte ingeroepen. Hij had vooral in den aanvang zijner regering door menige daad zijne vroegere verklaring uitgevoerd en bekrachtigd. In spijt van dit alles te willen beweren, dat de belofte als krachteloos en de verklaring als niet geldig moest beschouwd worden, en dat geene zedelijke of staatkundige overweging den Koning konde beletten met volstrekte overtreding dezer overeenkomst, het stelsel van willekeur aan te nemen, wat is dit anders, dan eene onoplosbare
onzekerheid over de meest verhevene handelingen verspreiden, de wetten van den Staat van alle waarborgen be-
{==308==} {>>pagina-aanduiding<<}
rooven, de betrekking tusschen de regering en den onderdaan aan de noodlottigste twijfelingen prijs geven, den meineed tot staatsregt verheffen, en aan de Vorsten de bevoegdheid toekennen, om zich zelven van den gedanen eed te ontheffen, eene bevoegdheid, welke den Roomschen Paus door de aanhangeren der gezuiverde Christenleeer niet zelden tot heiligschennis werd aangerekend? Zal men aanvoeren dat filips niet dan uit nood, uit vrees voor verlies van zijne landen, zich heeft verbonden om met terzijdestelling van de onbepaalde magt een bewind door wetten beperkt te aanvaarden? Maar zijn niet ook de Vorsten aan de voorschriften der algemeene zedewet onderworpen, en is een meineed minder afschuwelijk wanneer daardoor eene Hertogelijke en Grafelijke kroon wordt verkregen of bewaard? Gebood niet de eer: hier of den eed te weigeren, welke voordeelen ook daaraan verknocht waren; of den eed te houden, welke nadeelen daaruit mogten voortvloeijen? Kan men van de onderdanen goede zeden verwachten, waar van den troon het eerloos voorbeeld uitgaat van verbindtenissen beëedigd en geschonden?’
Beweert bilderdijk, D. VI, bl. 5: ‘dat het land zonder de privilegiën hier en daar nu een weinig te krenken niet te bestieren was’, hij weet zoo goed als anderen, dat het met eenige krenkingen niet afliep, maar dat volgens alle onze Schrijvers de toeleg was om uit de door wetten omschrevene tot de onbeperkte magt te geraken. De vorige Graven hadden toch die privilegiën geëerbiedigd, voor de klagten in geval van schennis hunne ooren niet gesloten, en land en volk bewaard; terwijl filips naar den kwaden raad (hem volgens hooft door alva gegeven) luisterende, ‘om die zegels, werken van onmondigheid zijner voorzaten, te verpletten; die handvesten, die knibbelbrieven, die smadelijke vorstenboeijen aan flarden te scheuren en vervolgens den veroverde gewesten een scherpen breidel aan te leggen’, een der schoonste parels van zijne kroon verloor. Zelfs zijn vader had niet zoo onbesuisd voortgeslagen. ‘Deze had (volgens s. stijl in zijne Karakterschets van filips II) het onmogelijk geoordeeld de Nederlandsche Provinciën door de natuur zelve zoo verdeeld, door het verschil van taal, van wetten en zeden, zelfs van maten en gewigten zoo zeer onderscheiden tot de gelijkvormigheid van een Vorstendom te brengen. De zoon op verre

{==309==} {>>pagina-aanduiding<<}
na zoo magtig niet, beeldde zich in, dat men tot dit groote oogmerk slechts alle wetten, keuren, handvesten en instellingen den bodem had in te slaan, en dat alles gemakkelijk moest volgen, zoo men geene dwangmiddelen spaarde, 't geen bij hem lafhartigheid zou geweest zijn.’
Bl. 301. (G). Van die tachtig jaren moeten de twaalf van het Bestand en menig jaar dat de oorlog naauwelijks gevoerd werd, worden afgetrokken. De oorlog in het hart des Lands duurde vijf jaren, en werd na dien tijd hoofdzakelijk buiten of op de grenzen gevoerd, inzonderheid nadat het den dapperen maurits gelukt was de verlorene steden van Gelderland, Overijssel en Groningen weder te veroveren. De toenemende welvaart en bloei, die zich ook b. niet heeft kunnen ontveinzen, D. VII, bl. 180 en D. VIII, bl. 105, maakten het voeren van den oorlog en het betalen van Engelsche, Schotsche, Fransche en Duitsche hulptroepen, waaruit vooral onder maurits en frederik hendrik het grootste gedeelte onzer armee bestond, gemakkelijker.
Bl. 302. (H). Hoe het met de zedelijkheid onder alva's soldaten gesteld was, zie men bij van meteren, fol. 48, en de beschrijving van den tros des legers bij schiller, § 208, door ter haar aangehaald D. II, bl. 166 en aanteek. 38. Welke gevoelens onder de hoogere bevelhebbers schuilden leert ons hooft, bl. 432. Er waren echter ook beteren. Een mondragon maakt eene gunstige uitzondering. Dat aan parma's hof goddeloosheid voor spel gold verklaart de Prins van Oranje in zijne apologie. Deze waren echter de lieden die hier kerk en godsdienst moesten beschermen, en het niet dulden konden dat de Protestanten naar hunne overtuiging God dienden.
Bl. 303. (I). Dat desniettemin de opstand gelukte en de Republiek gevestigd werd, moet naast God, wiens tusschenkomst zich in de beslissendste oogenblikken bij het ontzet van Leyden en in het plotseling wegrukken van requesens, toen 's Lands behoud aan eenen zijden draad hing, openbaarde, (*)

{==310==} {>>pagina-aanduiding<<}
aan de verblinding des vijands, die, in plaats van eene scherpe lijn tusschen Onroomschen en Roomschen te trekken, en de laatsten aan zich te verbinden, beiden slechts de keuze liet tusschen alles wagen of verliezen, en in lateren tijd aan het verloren gaan van Vlaanderen en Antwerpen, maar wier rijkdom en koophandel naar Holland en Zeeland werden overgebragt, aan de nederlaag der onoverwinnelijke vloot, en aan de dwaze tusschenkomst van filips in den oorlog der Ligue tegen hendrik IV, waardoor men hier mogt ademhalen, ja zelfs het verlorene voor een goed deel herwinnen, toegeschreven worden.
Bl. 305. (J). Ook bilderdijk spreekt over het geheel gunstig van willem I, schoon hij hem ten opzigte van het groote punt als ter goeder trouw dwalende beschouwt, en daarom b.v. tegenover granvelle in het ongelijk stelt. Wat hij, D. VII, bl. 241, van zijne veldheerstalenten schrijft, wordt bevestigd door het zeggen van mondragon, bij de misslagen der Hollanders voor Antwerpen: ‘nu ziet men dat de Prins van Oranje dood is.’ Welk eene achting hij reeds in vroegeren leeftijd wegdroeg, blijkt uit de gunst welke hij bij Keizer karel genoot, die zich gaarne met hem onderhield; en uit het verzoek van maximiliaan van Buren, toen hij het aanbod om zijn Graafschap tot een Hertogdom te verheffen afsloeg, dat de Keizer liever het huwelijk van zijne eenige dochter met den Prins van Oranje mogt bewerken, welk huwelijk dan ook gesloten werd. Van de verslagenheid over zijnen dood getuigt bentivoglio (D. II, B. III, p. 369): ‘dat nooit het verlies of van een vader, of van een weldoener, of van een Vorst meer droefheid heeft veroorzaakt dan het verlies van den Prins van Oranje in de Vereenigde Provinciën.’ En de geleerde du thou, een gematigd Roomschgezinde, laat zich dus hooren: ‘de Staten waren uitermate bedroefd over den dood des Prinsen van Oranje, dien zij in zulke kommerlijke tijden hadden verloren, nadat zij bij alle voorvallen zijne wijsheid, standvastigheid, grootmoedigheid, billijkheid, geduld en gematigdheid ondervonden hadden; dengden die mogelijk niet alle te gelijk en in zulk eene hooge mate, in eenen anderen sterveling werden gevonden.’ Ook de afbeelding die grotius in zijne Annalen, B. IV,
p. 91, van het karakter en gedrag van willem I geeft, is de beschouwing waardig.





{==311==} {>>pagina-aanduiding<<}

Karel V, in het klooster.


In 't purper wijs en kloek in 't wapen 
Was Vijfde karel nog; daarbij - 
Voor 't Vatikaan als tot een muur geschapen - 
Aartsvijand van de ketterij. 
Hij had zoo menig strijd gewonnen, 
En véél met kracht volwrocht, dat schrander was verzonnen; 
Dies klonk zijn naam van mond tot mond  De wereld rond. 
Maar toch - de kroon op reeds verbleekte haren 
Viel hem te zwaar; hij stond haar af; 
Liet onverwacht de wereld varen, 
En dacht in 't klooster aan zijn graf. 
 
Daar, ver van 't ijdel hofgewemel, 
Half filosoof, half boetend kluizenaar, 
Zocht hij in rust den weg ten hemel.  Geen vleijerij omgaf hem daar. 
Geen dichter kon den lof meer baten:  Hij liet zijn magt bij 't hermelijn; 
Een Koning zonder geld en Staten  Kan kwalijk een mecenas zijn. 
 
Met eigen handen elken morgen 
Een kleinen bloemtuin te verzorgen  Was hem geen duurzaam tijdverdrijf; 
En hoe hij zich kastijdde en oefende in gebede, 
Hij vond het toch van lieverlede  Vervelend in zijn stil verblijf. 
Wat nu?...De werktuigkunst had hem als prins doen blaken;  Hij was er jong reeds meester in,  En deed op 't eind als bij 't begin: 
Hij ging met lust aan 't klokkenmaken. 
  Allengs vermeerderde aan den wand  Het aantal werken van zijn hand. 

{==312==} {>>pagina-aanduiding<<}

Hun tiktak was hem zoet, méér dan ooit harmonijen 
Op schitterende hofpartijen. 
Maar iets toch deerde hem: - elk uur 
Dat hij de klokken op kwam trekken, 
Deed hun verschil van gang ontdekken: 
Deez' liep den tijd vooruit, die zocht den tijd te rekken; 
Geen wijzer hield met de andren stuur. 
 
‘Die wanorde is niet te gehengen: 
'k Moet éénheid in de werken brengen!’ 
 
Dus sprak de Vorst, die nimmer twijfelde aan zijn magt. 
 
Hoe vlijtig was hij toen bedacht 
Der klokken gang gelijk te stellen! 
Hij temperde elken dag de veerkracht van de snellen, 
En spande die der tragen aan; 
Maar, hoe gedaan en weêr gedaan, 
't Gelijkgaan bleef een ijdel hopen: 
De wijzers wilden in dezelfde maat niet loopen. 
 
Toen riep hij schaamrood uit: ‘Mijn hand 
Kan stoflijk werk niet in gelijkgang houden, 
En - 'k wrong de geesten in een band, 
Opdat zij allen denken zouden 
Als ik!....Mijn God! wat onverstand!.... 
Van dwalende ijverdrift bezeten 
Hield ik wreedaardigheid voor pligt; 
Trok meeningen voor 't bloedgerigt 
En onderjukte 't vrij geweten! - 
Vergeefs, dat mij berouw vervult; 
Onmagtig als ik ben, 'k kan zelfs den troost niet smaken 
Wat ik misdeed weêr goed te maken!... 
'k Heb ijdle tranen slechts voor koninklijke schuld.’ 

Naar burde.
v.W. en W.


{==313==} {>>pagina-aanduiding<<}

Mosaïk.

Men heeft soms belangrijke ontdekkingen aan dieren te danken gehad. Aan een herdershond schrijft men de uitvinding toe van het purper; aan een os de ontdekking der zwavelbron van Poretta.
In 1375 had een boer nabij Poretta een kranken os. Het vermagerde dier moede dreef hij 't met slagen uit den stal en in 't gebergte. De os ging met moeite, maar zocht waarschijnlijk, door brandende koorts gefolterd, zijn dorst te lesschen. Een paar weken daarna kwam hij gezond en welgedaan aan den stal terug.
Verbaasd door die verandering dreef de boer het dier weder in het gebergte; maar volgde zijn spoor, en ontdekte nu weldra de bron waaruit hij gedronken had, en hield het water voor een toovermiddel.
Korten tijd na die ontdekking kwam hem een ziekelijke buurman bezoeken. ‘Kameraad!’ - sprak hij - ‘drink van het heete zwavelwater uit de bron van mijn os. Dat zal u goed doen. Zie mijn beest maar eens aan!’ - En de zieke man deed alzoo, en herstelde. Toen ging 't gerucht van de genezende bron van mond tot mond, en welhaast kwamen deskundigen haar onderzoeken, en 't vermoeden bevestigen dat men eene hoogst heilzame ontdekking aan den os verschuldigd was, Nu werden er bosschen geveld, hutten gebouwd, wegen aangelegd, en aldus ontstond de drok bezochte, voor zoo velen weldadige badplaats Della Poretta.

Een beroemd violist (de ridder essex) gaf in 't midden zijner glansrijke loopbaan te Londen een concert, en werd aan 't slot van zijn eerste Allegro sterk uitgefloten. Met de grootste koelbloedigheid wachtte hij tot dat het geweld bedaard was, gaf toen het tempo van eene Adagio aan, legde gedurende het ritournel den strijkstok neder, nam zijne viool onder den arm, floot zijne Solo met de lippen, en accompagneerde zich daarbij pizzicato op de viool. Dat deed uitwerking; men was verbaasd; men lachte; men applaudiseerde bij elke rust, en

{==314==} {>>pagina-aanduiding<<}
aan het slot daverde de concertzaal van toejuiching. Nu boog de virtuoos zich voor het kunstminnend publiek en zeide: ‘ik schik mij zeer gaarne naar den smaak der vereerde kenners, en meende daarom den strijkstok te kunnen missen, zoo ras zij mij te kennen gaven, dat zij op fluiten gesteld zijn.’
De bravo's klonken andermaal, en de zaak maakte opgang en bezorgde den concertgever gedurende eenige maanden een drok bezoek.

In een onlangs te Londen uitgekomen werk, de zeer langdradige Auto-biographie van william jerdan, - een buiten Engeland weinig bekend schrijver - wordt een zonderlinge brief van Lord byron openbaar gemaakt; namelijk een in 1812 door hem aan den Lord Kamerling gerigt verzoek, om met den destijds vacanten post van Hof-poëet (Poet-Laureate) te worden begunstigd, welk stuk van den volgenden inhoud is:
‘Mylord! Daar ik veel ledigen tijd heb en een meester in het verzenmaken ben, zoo zou het mij niet onaangenaam zijn, mijne krachten als Laureatus te beproeven aan het vervaardigen der officiële Oden; ten einde mij van de verveling te bevrijden, waaraan ik tegenwoordig ter prooi ben. In het politieke houd ik den middenweg tusschen Whigs en Jacobijnen, en de taak om den lof van onzen Souverein te zingen zou dus in mijne schatting zoo romantisch wezen, dat zij vrij veel overeenkomst zou hebben met die soort van poëzij, waarin ik het gelukkigst pleeg te slagen. Ik heb daarbij, Mylord! het oog geenszins op de emolumenten van dien post. De wijn walgt mij tegenwoordig; van geld heb ik een afkeer; lof is mij onverschillig, en de wereld is voor mij een groote vervelende kring van apathie en misanthropie. Alleen voor de verandering zou ik de bediening willen aanvaarden.

Byron.’
Naar alle waarschijnlijkheid heeft de Lord Kamerling dezen brief voor eene persiflage gehouden. Byron kreeg ten minste

{==315==} {>>pagina-aanduiding<<}
den verlangden post niet, maar southey werd er mede begunstigd.

Vóór de revolutie maakten de tooneelvoorstellingen een voornaam gedeelte uit der vermakelijkheden van het hof te Versailles, en als men de acteurs en actrices dáár verlangde te zien, werd er niet naar gevraagd of zij al dan niet gehouden waren om op te treden voor het publiek te Parijs.
Eens, toen het treurspel Mithridates was aangekondigd, met bijvoeging dat de rollen door de voornaamste leden van het gezelschap vervuld zouden worden, bragt een koerier van Versailles den last om aldaar te komen spelen, en het gezelschap vertrok oogenblikkelijk.
Intusschen moest de Mithridates voortgaan, en men gelastte derhalve den minderen leden van het tooneelgezelschap om er de rollen van te vervullen. Lang vóór den aanvang der representatie was de zaal reeds volgepropt met aanschouwers, die gekomen waren om de eerste sujetten te zien; maar de gordijn ging op, de acteurs en actrices verschenen, en in plaats van de toejuichingen tot welke men zich had voorbereid, gaf elk, zijne teleurstelling ontdekkende, de ondubbelzinnigste blijken van afkeuring. Uit al de gedeelten der zaal en van alle rangen daverde het ontzettendst getier en geraas, vermengd met een gillend gefluit en gesis en een hagel van scheldwoorden, terwijl de heffe der menigte zich vrij duidelijk tot dadelijkheden gereed betoonde. De ontsteltenis op het tooneel was boven alle beschrijving; de ongelukkige brekebeenen, die tot de hooge waardigheden, welke het stuk hun aanbood, alleen bij toeval waren geroepen, verklaarden eenstemmig: dat zij die terstond wilden afleggen; dat zij in hunnen nedrigen staat binnen den foyer wilden blijven, veel liever dan onder lijfsgevaar den schepter van Melpomene te zwaaijen en hare rijkskroon op 't hoofd te hebben. Allen, slechts één uitgezonderd, stemden zelfs dáárin overeen, dat het beste zou zijn de voorstelling te staken, en de entrée aan het vergramde publiek terug te geven. De eene acteur die zich niet genegen toonde om in zulk een hartbrekend besluit te bewilligen, was le grand, van wien de groote préville gezegd heeft:

{==316==} {>>pagina-aanduiding<<}
‘dat hij voor de laagste rollen was geboren; dat hij als schoenlapper volmaakt zou zijn, maar zelfs niet berekend was om een Meester-schoenmaker behoorlijk voor te stellen.’ en wiens brommend en schor geluid, en platte tongval, en ongemanierdheid in standen en bewegingen die uitspraak ten volle bevestigden. Deze le grand, als door eene ingeving bestuurd, hief zich op de teenen en sprak zijnen kameraden moed in: ‘De entrée terug geven? ‘Dat nooit!’ - riep hij uit - ‘Neen, dát nooit! Zouden we tot dat uiterste besluiten terwijl 't van ons afhangt te spelen zonder gesiffleerd te worden! Herstelt u; laat mij begaan; ik zal tot het publiek spreken; ik zal het publiek doen begrijpen wát het van ons te wachten heeft; daarmede zal het publiek tot rede zijn gebragt, en de entrée is behouden!’ - Dat gezegd hebbende deed hij de gordijn weêr ophalen, en trad - terwijl het publiek, in de verwachting wat er gebeuren zou, een oogenblik stil was - met groote stappen op het tooneel. Na de verpligte saluades regts, links en op den voorgrond in het midden, die hij met overdreven zwier en winderige gemaaktheid ten uitvoer bragt, sprak hij 't publiek aldus aan: ‘Mijne Heeren! Gij fluit ons uit en doet er wèl aan; gij scheldt en dreigt ons en hebt daarin volkomen gelijk, want men komt niet na wat men beloofd heeft. Maar is dat ónze schuld, Mijne Heeren? - De eerste sujetten zijn op 's Konings last naar Versailles ontboden; zij moesten dadelijk vertrekken en óns alleen laten. Ja, mijne Heeren! óns moesten zij alleen laten, en wat gij reeds gehoord en gezien hebt van mijne kameraden, zoo ellendig als het geweest is, was nog meesterwerk bij 't geen er moet volgen. Hebt derhalve geduld, mijne Heeren! neen, bedwingt u, om de gelegenheid
eene representatie zoo slecht als déze bij te wonen niet te verliezen. Die gelegenheid komt nimmer terug. Gij hebt er reeds iets van gezien; maar nog niet alles. Gij zult ook mithridates zien. Die rol is het best van allen bedeeld. Ja, mijne Heeren! ik-zelf, ik ben de mithridates!’ - Op dat zeggen berstte het publiek uit in een schaterend gelach; het treurspel werd eene parodie, en de representatie liep genoegelijk ten einde.





{==317==} {>>pagina-aanduiding<<}

Mengelwerk.

Drie maanden op decima.

(Uit het dagboek van een Nederlandsch koopvaardijkapitein.)

(Vervolg van bladz. 199.)

II.

Het eiland Decima ligt op ongeveer 32o 44′ N. Breedte, en 129o 52′ O. Lengte. Het zal omtrent zoo groot als de Dam te Amsterdam zijn en is in den vorm van een waaijer gebouwd; zijne uitwendige gedaante is overigens bijna elken Nederlander uit de nog steeds getrouwe afbeelding in het Mauritshuis te 's Gravenhage bekend. Rondom loopt een dikken rotssteenen muur, van boven met scherp gepunte kruislings gelegde latten gedekt, om het overklimmen te beletten. Van de beide in dien muur gemaakte poorten - de water- en stads-poort - blijft alleen de laatste altijd geopend; de eerste wordt slechts geopend bij het lossen en laden der goederen, gelijk wij reeds vroeger gemeld hebben. De stadspoort is altijd met eene sterke wacht bezet en geen Europeaan mag, zonder verlof van het Gouvernement van Nagasacki, dat altijd daags te voren door het Nederlandsche opperhoofd moet aangevraagd worden, die poort doorgaan. Vlak buiten de stadspoort ligt een stevige steenen brug, die het eiland met de stad vereenigt. Dergelijke bruggen, van maar éénen boog, en zoo gebouwd, dat zij den kundigsten Europeschen bouwmeester eer zouden aandoen, zijn er vele in Nagasacki, over de diepe rotskloven die het doorsnijden.
De meeste gebouwen op Decima zijn pakhuizen, van welke sommige, als het mijne, van boven tot woonhuizen zijn ingerigt; alle, behalven het huis des Opperhoofds, zijn uiterst bouwvallig, en het zou hoog tijd zijn, het geheele boeltje eens te vernieuwen. Ik betwijfel echter of dit gebeuren zal, tenzij alles

{==318==} {>>pagina-aanduiding<<}
gelijk in 1794, eens afbrandde. Het uitwendige namelijk der huizen - de muren en daken - behoort den Japannezen toe, (*) slechts het binnenwerk, de beschotten, vloeringen enz., is het eigendom der Nederlanders. Ieder jaar, gedurende den stillen tijd, d.i. als het schip vertrokken is, wordt een der assistenten door het Opperhoofd met de herstelling belast, waarop dan van binnen alles, voor zoo veel noodig, in orde gemaakt wordt; om de buitenzijde bekreunen zich de Japanners minder en laten niet dan op herhaalde aanvraag, eenige kleine verbeteringen aanbrengen. Voor die herstelling van binnen betaalt ieder bewoner zijne huishuur aan de Nederlandsche Regering, zoo als b.v. mij, voor mijne woning 80 gulden voor de drie maanden in rekening werd gebragt.
Behalve pak- en woon-huizen zijn er op Decima nog eenige wachthuisjes, het tolken-collegie, een huis voor de banjoosten bij de waterpoort, en een bewaarplaats voor eenig brandbluschgereedschap onder een afdak bij de stadspoort; het overig terrein wordt door de straten en den planten- en groente-tuin ingenomen.
De wachthuisjes worden door de ottonaas of wijkmeesters des avonds met hunne wachten bezet; er wordt vervolgens daaruit om 't uur eene patrouille met lantarens het eiland rondgezonden, zoodat er geen nood is voor diefstal of inbraak en dan ook niemand er aan denkt om zijne deur te sluiten. Hoewel de gemeene Japansche koelies van de lading stelen als raven, zoo lang zij bezig zijn die te vervoeren, zullen zij echter nimmer iets van 't geen binnen de muren is, wegnemen; al den tijd dien ik op Decima verbleef, had ik twee Japanners in huiselijke dienst en ik heb nimmer iets het minste vermist. (†)

{==319==} {>>pagina-aanduiding<<}
Al zijn er, zoo als bijna dagelijks plaats heeft, honderd koelies op het eiland aan het werk, ieder gaat toch gerust de deur uit en laat alles onbeschroomd openstaan. De wetten tegen den diefstal zijn uiterst gestreng, zoodat dan ook het Opperhoofd, indien de een of andere handgaauwe koelie een stukje sapanhout of een klomp suiker wegneemt, zich daarover zelden of nooit bij de banjoosten beklaagt, om niet voor zulk eene kleinigheid den armen hals ongelukkig te maken.
Het tolken-collegie is een houten gebouw, waarin de tolken ieder morgen bij elkander komen, en elk hunner zijne bezigheden heeft. Zij zijn verdeeld in opper- en onder-tolken, vice-onder-tolken en leerlingen-tolken, en alles in alles zijn er ruim vijftig. Onder dezen zijn vier opper-tolken, meest allen reeds menschen op jaren, daar de opklimming in hunne betrekking uiterst langzaam in zijn werk gaat; de oudste hunner was tachtig jaren en wist mij veel uit de vorige eeuw te vertellen. Hunne bezigheden bestaan meest in 't vertalen van boeken voor hunne Regering, het bespieden hunner minderen, en het begeleiden en ter dienste staan van hooge personaadjen naar en bij het Opperhoofd. Een uit hun midden wordt voor den tijd van één jaar tot opper-berigtgever benoemd, wiens taak is dat hij alle voorstellen tusschen de beide Regeringen overbrengt, zoodat, indien het Opperhoofd iets te verzoeken heeft, hij het slechts den opper-berigtgever heeft te zeggen, die de boodschap aan zijne regering over- en het antwoord terug-brengt. De onder-tolken hebben allen hunne bijzondere commissiën, als cambang-commissaris, boeken-commissaris, vogel-commissaris, en tolken-rapporteurs. De cambang-commissaris heeft de lastigste betrekking, daar hij de kas voor al de Nederlanders beheert; deze toch mogen zelf nimmer geld in handen hebben, maar hebben een crediet bij de cambangkas. Verteeren zij meer dan hun crediet strekt, zoo wordt het Opperhoofd door den cambang-commissaris gewaarschuwd, die dan de overtreders tegen de cambang-kas bij zich ontbiedt en

{==320==} {>>pagina-aanduiding<<}
hun onder het oog zoekt te brengen, dat Japan het land niet is om schulden te maken. Verkoopt de pachter of scheepskapitein iets, dan betalen de koopers het bedrag aan de cambang-kas, waarvoor de verkooper bons op die kas kan afgeven; daar nu de pachter jaarlijks een paar ton gouds omzet geeft dit den cambang-commissaris een vrij drok beheer en heeft hij ruim zoo veel te doen als de vogel- of boeken-commissaris. Van den eersten dezer twee heb ik vroeger reeds melding gemaakt. De boeken-commissaris is met het opmaken eener lijst van al de boeken die aangebragt worden, belast. Men mag namelijk de boeken die men bij zich aan wal wil hebben niet in huis nemen, zonder dat alvorens door den boeken-commissaris eene lijst der titels is opgemaakt, die, door hem in het Japansch vertaald, onmiddellijk naar Jeddo aan den Keizer wordt opgezonden. In ongeveer zes weken tijds is het antwoord terug, berichtende welke boeken voor Z.M. moeten aangekocht worden. Men behoudt daaromtrent echter zijn volstrekten vrijen wil, en is in geen geval tot den verkoop gedwongen; maar vermits de Keizer in het betalen der prijzen zeer mild is, zijn de meesten der onzen hartelijk blijde, wanneer de Keizerlijke keus op een hunner boeken gevallen is. Tijdens mijn verblijf op Decima, verlangde Z.M. alle werken die over Japan handelden. Zoo had ik onder mijne boeken golownin, Mijne lotgevallen bij de Japanners, en bedong daarvoor een prijs die alle boekverkoopers zoude doen watertanden. De boeken-commissaris, met den inkoop belast, verzocht mij echter die prijs nog 10 theil (*) hooger te stellen, hij zou die dan Z.M. meer in rekening brengen, en ze als een geschenk van mij in zijnen zak steken, zonder dat ik er cenige schade bij leed. Het doel van dezen inkoop à tout prix van
alle boeken over Japan, was waarschijnlijk om ze te vertalen, en te zien wat men in andere landen over Japan schreef en dacht.
Hoewel de knapste tolken zeer goed uit onze taal in de hunne kunnen vertalen, zijn zij echter in hun spreken en brievenschrijven kluchtig genoeg. Ten bewijze daarvan laat ik eenige briefjens volgen, zoo als ik er nog verscheidene bewaard heb, en er bijna dagelijks van de tolken ontving; b.v.:

{==321==} {>>pagina-aanduiding<<}

Een die om een fleschje Eau de Cologne vraagt:
‘Asjeblief, ik verzoek u een fles odeklonje, ik zal zeer verblijd zijn.’
Een ander heeft de nachtwacht op het tolken collegie, en zend zijn jongen om een flesch roode wijn, tot afwisseling op zijne sackie: (*)
‘Asjeblief, ik verzoek u een fles rooiwijn aan brenger te zenden, twelk mij zeer aangenaam is.’
Eens aan boord zijnde, dat de werkzaamheden wat langer aanhielden dan gewoonlijk, verzochten de tolken, die honger begonnen te krijgen, mij schriftelijk om eenig eten en drinken op de volgende wijze:

‘Aan den Heer capitain.’

‘Wij verzoeken u neder (nederig) beschuiten met suiker voor ons aan te bieden; als het u believen zal zullen wij onzen honger vermijden.’
Een andermaal schreven zij:
‘De ondergeteekende tolken verzoeken aan UwEd. dat weinige rooiwijn met suiker vermengt en voor ons gegeven wordt, waarvan wij zeer verblijd zijn.’
Bij al wat aan of van boord wordt gezonden, wordt een briefje gevoegd. Zoo hoorde ik nu, dat vóór eenigen tijd de gezagvoerder van zeker schip door den Compradoor vier varkens liet aan boord zenden; de scheepsdokter die aan wal was, voer, met dezelfde praauw die de varkens bragt, mede, en werd dus ook op het geleibillet aangeteekend. De eerste stuurman ontving alzoo de volgende kennisgeving:

‘Aan den Heer Opperman.’

Een pees (stuks) docter	1.
Vier pees varkens	4.
	_____
	Te zamen 5 personen.

De vice-onder-tolken worden aan boord, bij de waterpoort, in de pakhuizen, en verder overal waar het noodig is, gebruikt om te vertolken, wat er tusschen de Nederlanders en Japanners gesproken wordt, waarin zij door de verstgevorderde leerlingen-tolken worden bijgestaan. De overige van

{==322==} {>>pagina-aanduiding<<}
dezen hebben hunne school in het collegie; zij zijn allen zoons van tolken, wien met hun vijfde jaar de sabel, die den tolk onderscheidt, wordt omgehangen, en de Nederlandsche leercursus geopend wordt.
Het banjoostenhuis is een soort van overdekte gaanderij, waaronder matten gespreid liggen, op welke de banjoosten en andere Japansche ambtenaren hunne zitplaats hebben, als er op het eiland gewerkt wordt.
Van alle huizen op Decima is dat van het Nederlandsche Opperhoofd verreweg het grootste en fraaiste. De eigenlijke woning is boven; beneden is het, met uitzondering van een kleine wachtkamer voor de bedienden, geheel pakhuis. De kamers zijn allen groot en ruim en met smaak gemeubeld. Het nieuw aankomend Opperhoofd neemt van zijn voorganger altijd het geheele ameublement over. Tot zijne bediening heeft hij zes bedienden, vier koks en koksknechts, waschlieden enz. De bedienden zijn zeer fatsoenlijke Japanners, die onze taal doorgaans beter spreken dan de tolken, en, daar in Japan elke betrekking altijd van den vader op den zoon overgaat, en zij dus van hunne jeugd af worden opgeleid om te dienen, zijn zij daarin onovertrefbaar. Zij zijn Japansche ambtenaren en dragen eene sabel, maar ontvangen hunne betaling van de Nederlandsche Regering. De koks die, even als de bedienden hunne dienst, van jongs af geleerd hebben op welke wijs het lekkerst voor eene Europesche tong te koken, zijn meesters in hun vak, en zouden zoowel in de kookkunst als in de zindelijkheid den meesten koks ter wereld een lesje kunnen geven; men eet dan ook bij het Opperhoofd het best, en zelfs de eenvoudigste schotels zijn er met een zekeren zwier toebereid.
Vroeger werd er eene bepaalde som door het Indisch bestuur voor de gezamenlijke tafel der Nederlanders gesteld, en was het dus elken middag open tafel ten huize van het Opperhoofd; thans echter is dat afgeschaft, en ieder kan voor zijn eigen pot zorgen, die bij de slecht bezoldigde assistenten vrij schraal is. Tegenwoordig is er des zondags diner en des woensdags ontvangst bij het Opperhoofd; maar het onderhoud aan tafel was gewoonlijk vrij stijf, en liep meestal tusschen het Opperhoofd, den pachter, den dokter, en mij. Na den eten werd er koffij en liqueur rondgediend. Gewoonlijk vertrokken daarop de

{==323==} {>>pagina-aanduiding<<}
pakhuismeester en de assistenten en bleef ik met den dokter en het Opperhoofd alleen, die dan een geheel ander man werd; alle stijfheid verdween en hij deed zich als een kundig en beschaafd mensch kennen. Ik schrijf dan ook zijne voorafgaande stijfheid alleen aan de zorg toe, die hij dragen moet, zich niet te veel op gelijken voet met zijne ondergeschikte ambtenaren te stellen, die allen menschen van weinig of geene opvoeding of beschaving waren. Het is dan ook niet onvermakelijk eens de wijze na te gaan, waarop deze Heeren gewoon waren dagelijks hun tijd door te brengen. Gewoonlijk stonden zij 's morgens om zeven uur op, dronken koffij, staken een cigaar aan, en keken tot negen ure tegen den muur van het pakhuis aan den overkant. Om negen ure kleedden zij zich en gingen tot twaalf ure naar het kantoor; van daar dan naar huis om te ontbijten. Na het ontbijt staken zij weder een cigaar aan, gooiden hunne kleederen uit, en keken tot twee ure tegen den muur aan den overkant. Van twee tot vijf ure sliepen zij, dronken dan thee en keken tot zes ure weder tegen den muur aan den overkant. Ten zes ure wandelden zij het eiland tweemaal rond, aten om half zeven en gingen, waarschijnlijk omdat er dan niet meer tegen den muur aan den overkant te kijken viel, met den donker naar bed. Tot afwisseling speelden zij soms van een tot twee ure eens een partij biljard of gingen des avonds, dat echter maar zelden gebeurde, elkander bezoeken. Is er geen schip, dan brengt dit geene andere wijziging in hun levensloop dan dat er alsdan geen kantoor is, en zij dus drie uren langer tegen den muur aan den overkant kunnen kijken. Slechts een der assistenten maakte op deze wijze van leven eene kleine uitzondering, door soms iets te teekenen, te timmeren, of eenige andere bezigheid te zoeken. Hunne betrekking brengt overigens niet het vereischte mede van eene uitgebreide kennis, daar de eenige verpligte bezigheid der assistenten deze is: om bij de schaal te staan en met het potlood
het eijfer van 't gewicht op te schrijven, dat de Japansche weger afroept. Van daar echter ook de weinige achting van het Japansch personeel voor de Nederlandsche beambten; terwijl daarentegen ieder die maar eenigzins beschaafd is en toont eenige kunde te bezitten, met de meeste onderscheiding door hen

{==324==} {>>pagina-aanduiding<<}
bejegend wordt. Niet zoodra b.v. had ik een paar teekeningen gemaakt, en getracht den tolken eenig onderwijs in het Fransch en Engelsch te geven, of ik bespeurde een geheel anderen toon bij hen, dan zij anders gewoon zijn te voeren. Eene goede opvoeding en wetenschappelijke kennis zijn in het oog van den Japanner de grootste menschelijke volkomenheden, en als een tolk mij de deugden van een der Japansche grooten opsomde, vergat hij nooit daar de kroon op te zetten door de betuiging: ‘hij is ook zeer kundig in vele geleerde zaken.’
Men pleegt altijd met veel ophef gewag te maken van de historische bijzonderheid, dat de Nederlandsche vlag, ook toen er een korten tijd in Europa geen Nederland meer bestond, nooit heeft opgehouden van Decima te wapperen: deze bijzonderheid is waar, doch de ophef zou zeker gematigd worden wanneer men daar tevens altijd bij bedacht, wat er onder die Nederlandsche vlag met een Nederlandsch ambtenaar gebeurt. Het Nederlandsche Opperhoofd, de man die door de Regering met de vertegenwoordiging van haar gezag belast is, ontvangt knielende en met 't voorhoofd op den grond gebogen de bevelen van den Japanschen Gouverneur. Wanneer de Gouverneur van Nagasacki Decima komt bezoeken, of liever, wanneer een Gouverneur vandaar Decima en zijne Nederlandsche opgezetenen aan zijnen opvolger komt overgeven, knielt de Nederlandsche hoofdambtenaar voor den Japanner; terwijl, twintig schreden van hem af, het Nederlandsche ‘dundoek’ in de lucht wappert. Dat zich de O.I. Compagnie in der tijd dergelijke dingen kon laten welgevallen, was iets geheel anders; zij bestond uit kooplieden, bij wien geld alleen op den voorgrond stond: geld te verkrijgen was hun eenig doel, waarvoor zij alles wagen, alles dulden wilden. Thans echter nu het niet meer de Compagnie der kooplieden, maar het Nederlandsche volk-zelf is, dat zich in Japan, door den hoofdambtenaar van zijne Factorij laat vertegenwoordigen, moest aan dergelijke ergerlijke handeling een einde worden gemaakt. Daarmede zou men tevens zijne waardigheid in het oog van de Japansche Regering en volk verhoogen, die, van de tijden der Compagnie her, nog altijd in de Nederlandsche bevolking van
Decima niets anders zien, dan de vertegenwoordigers van kooplieden; een stand, gelijk men weet, die

{==325==} {>>pagina-aanduiding<<}
de minste is onder de Japannezen, bij welke zelfs de rijkste koopman den geringsten ambtenaar of soldaat niet anders dan in een gebogen houding mag toespreken.

II.

Wij hebben bij onze vermelding van het Japansche personeel op Decima tot dus ver nog twee soorten van menschen onvermeld gelaten, die echter geen geringen invloed op het leven aldaar hebben: de Compradoors en de Tajor of Japansche huishoudster. Van de eersten zijn er in alles en alles, de zonen der oudere compradoors medegerekend, zeventien, die allen tamelijk bemiddeld zijn; alleen van hetgene zij ons te veel in rekening brengen. Niets wat tot onze dagelijksche behoefte of huishoudelijk gebruik behoort, mag door iemand anders dan door hen geleverd worden; zelfs als wij eene wandeling in de stad deden, was altijd een compradoor in ons gezelschap, daar wij zelven, als wij iets in eene winkel zagen dat wij koopen wilden, dit door tusschenkomst van den compradoor moesten doen, die het ons dan, denkelijk met een driedubbele winst, in rekening bragt. Toen ik de eerstemaal in Japan was, had ik wel veel over de looze praktijken der compradoors gehoord, maar toen alleen het goede van hen genoten, zonder verpligt te zijn hunne rekeningen te betalen. De tweede maal echter, toen ik, naauwelijks in mijne woning gekomen, reeds een doosje met koek ontving, met een complimenttouwtje (*) omwonden en met het opschrift: Geschenk van Compradoors, begreep ik, dat zij plan hadden mij zonder genade te plunderen. Meermalen was ik later genoodzaakt een der compradoors bij mij te ontbieden, om hem op den een of ander al te hoogen prijs op zijne rekening opmerkzaam te maken; doorgaans deden zij hem als eene vergissing voorkomen; de een wierp de schuld op den ander, en dan maakten allen duizend beleefde verontschuldigingen, sloegen zich voor het hoofd, en konden zich niet begrijpen, hoe er zulk eene fout in de rekening had
kunnen sluipen. Evenwel, niettegenstaande die

{==326==} {>>pagina-aanduiding<<}
afzetterijen der compradoors, mogen wij 't aan hunnen zorgen danken, dat wij onze vaderlandsche kost in Japan terugvinden. Hun brood is zoo wit en smakelijk als ergens elders, en evenzoo heeft men voor zijnen middagpot de keus tusschen verscheidene groenten, als: peen, postelein, stoofpeeren, knollen, enz. In het najaar weten zij altijd heerlijk wild, als: hazen, wilde eenden, lijsters, reebout en dergelijke te bezorgen. Melk, visch en varkensvleesch ontvangt men dagelijks; ossenvleesch alleen krijgt men nooit, daar er geene ossen mogen geslacht worden (*); de Japanners schijnen het des niet te min gaarne te eten, daar zij mij dikwijls om een stuk pekelvleesch lieten vragen. Men ziet daaruit genoeg, dat men op Decima een goeden Hollandschen pot kan koken. Jammer maar, dat de aardappelen op den duur in Japan niet willen tieren; het eerste gewas levert goed op, maar voor de tweede maal geplant verbasteren zij zoodanig, dat zij oneetbaar worden. Ik gaf bij mijne aankomst in Augustus den compradoor honderd pond Java-aardappelen om te planten, en kreeg daarvan in het begin van November omstreeks vijfhonderd pond terug.
Een weinig minder belangrijke, hoewel eenigzins andere rol dan de compradoor speelt de tajor of Japansche huishoudster in het leven op Decima. Zoo als de lezer wel weet, worden er geene vrouwen van eenige andere natie in het Japansche rijk toegelaten. Wat hiervan de oorzaak zij weet ik niet bepaald, maar houd het er voor, dat die maatregel alleen is ingesteld, om de Nederlanders slechts tijdelijk in Japan te doen verblijven, en hen zich niet te veel aan dat land te doen hechten; hetwelk voorzeker het geval zijn zou, als men met vrouw en kinderen op Decima kon wonen. Daardoor toch zou men, als 't ware, half Japanner worden; immers

{==327==} {>>pagina-aanduiding<<}
heeft dit schoone land zoo veel voor: het gezond klimaat, de beschaafde bevolking, de heerlijke Natuur; alles werkt mede om er een hemel op aarde van te maken, en ik kan zeer goed begrijpen dat iemand, wanneer hij zijne naaste betrekkingen op Decima rondom zich vereenigd had, nooit verlangen zoude er vandaan te komen. Om nu dit gemis voor de Nederlanders zoo veel mogelijk te verzachten, is 't hun geoorloofd onder de meisjes uit de theehuizen (*) zich eene huishoudster te kiezen. Van dit verlof maken de meesten gebruik, en het is iemand die dikwijls vier jaren achtereen op eene ruimte van 600 schreden in den omtrek zit opgesloten, ook niet kwalijk te nemen. Men denke echter niet dat deze meisjes zoo gezonken en zedeloos zijn als die ongelukkige wezens, welke men in onze groote steden aantreft. Geene harer is door eigen schuld tot den staat geraakt, waarin zij zich bevindt. Ziet hier op welke wijze de theehuizen bevolkt worden. Als arme ouders vele dochters hebben, en buiten staat zijn die behoorlijk op te voeden, staan zij er eene of meer, van zes tot acht jaren oud, aan een theehuis af; alwaar zij dan die opleiding genieten, welke tot eene beschaafde Japansche opvoeding vereischt wordt. Op haar veertiende jaar
begint de minder eerbare loopbaan, waartoe zij buiten hare schuld zich verwezen zien; vóór dien tijd volgen zij de oudere tajor als dienstboden of kameniers. Tot op drie-en-twintig-jarigen leeftijd moeten zij in het theehuis blijven, doch daarna zijn zij vrij en worden later meestal brave en wakkere huismoeders.


{==328==} {>>pagina-aanduiding<<}

Ieder zorge voor zich, en God voor ons allen!

(Naar het Engelsch van Mrs. h. beecher stowe, Schrijfster van Uncle Tom's Cabin.)

- Gij wilt dus niet teekenen? - zeide alfred melton tot zijnen neef, een knappen jongen man, die bij hem aan de tafel stond.
- Neen, zeker niet! Wat heb ik met matigheidsbeloften te doen, die goed zijn voor Jan Rap en zijn maat? Zelfs de gedachte er aan riekt reeds naar de kroeg!
- Nu, nu, neef melton! - sprak een bevallig meisje, met gitzwarte oogen, dat, op eene causeuse gezeten, naar het gesprek der heeren geluisterd had - doe mij 't genoegen en staak uwe moeite om eduard over te halen. Gij ziet, dat hij, zoo als falstaff zegt, niet veel beter is dan een van de goddeloozen. Gij moet uwe kostelijke matigheidspapieren niet aan hem verspillen.
- Maar in ernst, beste melton! - vervolgde eduard - het beloven en onderteekenen is voor mij geheel overbodig. Mijne vroegere en tegenwoordige gewoonten, mijne positie in de wereld - met één woord alles wat te mijnen aanzien kan worden gezegd, wederlegt het vermoeden, dat ik de slaaf van een zoo verachtelijk kwaad zou kunnen worden, en de gelofte om het te vermijden is niet alleen nutteloos, maar in mijn gevoel is er zelfs iets vernederends in gelegen. Wat aangaat uw gezegde omtrent mijnen invloed: ik geloof dat er, als ieder voor zich-zelven zorgt, geen andere zorg noodig is. Het nieuwerwetsche denkbeeld om elk individu een deel der verantwoordelijkheid voor de geheele Maatschappij op te leggen, wil er bij mij niet in; want vooreerst weet ik dat het eene leer is die veel moeite en ongelegenheid veroorzaakt, en ten anderen twijfel ik aan hare juistheid. Om die twee redenen moet ik weigeren haar te helpen voortplanten.
- Ik moet bekennen - sprak de jonge dame - dat gij mannen de gave der volharding in een buitengewone mate bezit. Gij hebt de zaak zoo uitvoerig in het lange en breede bepraat, dat ik van verveling bijna ben ingeslapen. Nu zal

{==329==} {>>pagina-aanduiding<<}
ik er eens een eind aan maken, en voor eduard de matigheidsgelofte afleggen, om toe te zien dat hij niet naar de verkeerde wegen afdwale, waarover gij zoo gevoelvol geredeneerd hebt.
- Ik geloof gaarne - zeide melton, terwijl hij een schalkschen blik op haar wierp - dat gij de beste waarborg zijt, dien hij voor zijne matigheid hebben kan; doch niet ieder is zoo gelukkig, nichtje!
- Welnu, melton! - hernam eduard - vermits er dan zoo uitstekend voor mijn goed gedrag en mijne nuchterheid gezorgd is, moet gij uwe logica en welsprekendheid maar aan een minder gelukkigen ten koste leggen.
Hiermede nam het gesprek een einde.
- Die melton is toch een goed mensch, zonder eenig egoïsme! - zeide eduard, toen zijn vriend vertrokken was.
- Ja, hij is zoo goed, als de dag lang is - antwoordde auguste - maar met dat al toch een weinig vervelend. Och, die misselijke matigheids- en afschaffingswoede! Men hoort van niets anders meer. Matigheids-couranten, matigheidstraktaatjes, matigheids-societeiten, matigheids-dit en dat - ja zelfs matigheids-zakdoeken voor heeren en dames! De wereld begint onmatig te worden in de matigheid.
- Wij kunnen dat alles missen, auguste! Na de belofte die gij voor mij hebt afgelegd, heb ik van de verzoekingen niets te duchten!
In den toon, waarop dit gezegd werd, lag eene hartelijkheid, die auguste een blos op de wangen joeg en het nedergelegde handwerk weder deed opvatten en ijverig voortzetten. Daarop sprak eduard nog van een ‘beschermëngel’, en zeide meer zulke dingen, die wel volstrekt niet méér nieuws behelzen dan eene afschaffingspreek, maar toch in zekere omstandigheden altijd het aantrekkelijke der nieuwheid schijnen te bezitten. Zoo kwam het dat eduard en auguste, nog eer een uur verloopen was, het begin van hun gesprek vergeten en zich geheel in het land der zoete verwachtingen en schitterende droomen verdiept hadden, hetwelk jeugdige gelieven omringt, eer zij van den boom der kennisse gegeten en de ervaring des levens verkregen hebben.

{==330==} {>>pagina-aanduiding<<}

Eduard howard was een jong man, die in den kring waarin hij zich bewoog, door zijne schitterende talenten en innemende manieren, eene der eerste plaatsen bekleedde. Hoewel geen vermogen of belangrijke familiebetrekkingen bezittende, was hij toch daar, alwaar aan dergelijke verdiensten gewigt werd gehecht, een der toongevers geworden, en de vrijheden en voorregten, aan dezen toegekend, waren geheel te zijner beschikking.
Auguste elmore muntte uit in alles wat tot den werkkring der vrouw behoort. Zij was eene wees en van hare vroege jeugd aan het genot van een onafhankelijk vermogen gewoon. Dat verhoogde zonder twijfel in menig oog den glans van hare uitstekende persoonlijke hoedanigheden, en deed haar den vleijenden eerbied verwerven, dien men aan schoonheid met rijkdom vereenigt pleegt te bewijzen. Ook met de gaven des geestes was zij rijkelijk bedeeld; ofschoon die, bij gemis van aanleiding, geen andere ontwikkeling hadden ontvangen dan een zoodanige, door welke men in de hoogere gezelschapskringen kan schitteren. Een natuurlijk gezond verstand, een zelfstandig oordeel en een fijn gevoel, hadden haar voor loszinnige oppervlakkigheid en tevens voor koude hardvochtigheid bewaard. Zij was beter geschikt om te leiden en invloed uit te oefenen, dan om geleid te worden en zich aan den invloed van anderen te onderwerpen.
De algemeene verwachting had dit paar jonge menschen, die in alle opzigten bij elkander schenen te passen, voor elkaêr bestemd en zij had zich ook niet bedrogen. Eenige maanden na het medegedeelde gesprek hadden de feestelijkheden van hunne echtverbindtenis plaats.
Zelden waren jeugdige echtelingen met gelukkiger uitzigten het huwelijksleven ingetreden. De liefde, die bij menschen van een sterk karakter ernstige gewaarwordingen opwekt, had hen een nadenkend oog op de toekomst doen slaan; en wanneer zij een blik wierpen op hun volgend leven, of spraken van de in het ver verschiet vóór hen liggende dagen, dan waren hunne denkbeelden en plannen zoo verstandig, als de plannen en denkbeelden zijn kunnen, die alleen voor dit leven, zonder de gedachte aan een ander en hooger leven, gevormd worden.
Een tijdlang trok hunne uitsluitende liefde voor elkander

{==331==} {>>pagina-aanduiding<<}
hen van het gezellig leven met al zijne aanlokselen en verleidingen geheellijk af. Menig lange winteravond verliep voor hen onder zalig genot in het kalme huiselijk verblijf, waar zij met elkander lazen en zongen, en van het verledene spraken, en van de toekomst droomden. Maar hoe het ook met de theorie der sentimentalisten schijne te strijden, het is toch eene waarheid, dat twee menschen op den duur geene voldoening kunnen vinden in altijd en alleen met elkander te spreken, en dat is vooral waar bij dezulken voor wie de prikkel der afwisseling vroeger eene levensbehoefte was. Na eenigen tijd begon het jonge paar, zonder van de liefde voor elkander iets verloren te hebben, weder te beantwoorden aan de herhaalde uitnoodigingen om in de gezellige kringen te verschijnen, en het aangenam gevoel van trotsch op elkander te kunnen zijn, verhoogde telkens het genoegen van den terugkeer in de huiselijke stilte.
Als bewonderende blikken de bevallige bewegingen der rijzige vrouw volgden, als elke kring, waarin zij verscheen, haar fluisterend de schatting zijner hulde bragt, dan gevoelde eduard zich daardoor veel méér vereerd, dan door den vleijendsten lof dien men hem-zelven had kunnen toezwaaijen; en als men jegens auguste de gezellige talenten en conversatiegave van haren echtgenoot prees, kon zij de verzoeking niet wederstaan hem, zelfs nog meer dan zijn eigen smaak hem daartoe zou hebben aangezet, tot het bijwonen van gezelschappen op te wekken. Helaas! geen van beiden kende het gevaar eener gestadige overspanning: zij bedachten niet, dat zij, door het verzaken der stille en eenvoudige genoegens van hun huiselijk leven, het geheele kapitaal van hun geluk in gevaar bragten. Het eerste en grootste gevaar voor den huiselijken vrede ligt in de voldoening van den eersten wensch naar buitengewone prikkels, die, hetzij ze van stoffelijken of van zedelijken aard mogen zijn, toch altijd eene verderfelijke uitwerking hebben.
De man of de vrouw, voor wien dagelijksche opwinding, van welken aard ook, eene behoefte geworden is, heeft den eersten stap ten verderve gedaan. Die behoefte maakt de vrouw ongelijk van humeur; ontevreden met de stille pligten van het huiselijke leven; uithuizig en vermaakziek: den man daarentegen brengt

{==332==} {>>pagina-aanduiding<<}
zij tot het misbruik van opwekkende middelen, die de krachten van ligchaam en ziel gelijkelijk ondermijnen.
Auguste, die op de deugd van haren echtgenoot met innige liefde vertrouwde, zag geen gevaar in de onafgebroken reeks van uitnoodigingen, waardoor hij allengs van de meer ernstige zorg voor zijne zaken, van de gestadige vorming van verstand en hart, en van de liefde tot haar-zelve werd afgetrokken. Reeds vertoonde zich de wolk, de voorbode van toekomstige storm en duisternis - niet grooter dan eene menschenhand - aan haren gezigtëinder; maar zij was te vol vertrouwen op hem en op haar eigen kracht, om die te ontwaren.
Eerst toen moederzorgen en moederpligten haar aan het huis begonnen te binden, gevoelde zij met eene verrassende gewaarwording van angst, dat met haren echtgenoot eene verandering had plaats gehad; hoewel die verandering haar ook nu nog zoo onbepaald en nevelachtig voorkwam, dat zij ze niet met woorden kon uitdrukken. Zij nam die verandering waar met dat prophetisch gevoel, hetwelk aan het vrouwelijke hart de eerste verandering in den polsslag der liefde openbaart, al is zij ook zóó gering dat geen andere hand haar nog zou kunnen ontdekken.
Eduard was nog altijd vol liefde, teederheid en bewondering jegens haar; en wanneer hij al de kleine zorgen voor haar had, die haar toestand vorderde, of zijnen zoon liefkoosde, dan gevoelde zij zich tevreden en gelukkig. Maar toen zij ontwaarde dat de gezellige kring zelfs zonder haar de oude aantrekkingskracht voor hem behield, en dat hij haar verlaten kon om zich daarheen te begeven, toen zuchtte zij, bijkans zonder te weten waarom. - ‘Ik ben niet zelfznchtig genoeg’ - sprak ze bij zich-zelve - ‘dat ik hem van een genoegen zou willen berooven, omdat ik er niet in deel; maar eenmaal heeft hij mij toch gezegd, dat er, waar ik niet ben, ook voor hem geen genoegen te vinden was. Helaas! zou het waar zijn, wat ik zoo dikwerf gehoord heb, dat zulke gevoelens niet eeuwig kunnen duren?’ - Arme auguste! Zij wist niet hoe veel reden tot beduchtheid zij had; zij zag niet, aan welke verleiding haar man blootgesteld was in de kringen, waar de prikkelende kracht van vernuft en geest dikwijls nog verhoogd werd door den voor zijn welzijn veel te drok rondgaanden beker.

{==333==} {>>pagina-aanduiding<<}

Reeds had eduard zich met eene mate van onnatuurlijke opgewondenheid gemeenzaam gemaakt, die de grenzen der dronkenschap nabijkwam, en toch, door zelfvertrouwen blind, dacht hij aan geen gevaar. De reiziger die aan den Niagara geweest is, heeft voorzeker in de rivier boven den waterval de plaats opgemerkt, waar de eerste schuimende golven de afdalende vaart der wateren aankondigen. Hier is alles schoon en heerlijk en schitterend, en de in den zonneschijn dansende en dwarrelende golven schijnen met den geest van een nieuw leven vervuld te zijn, maar geenszins een vreeselijken afgrond te gemoet te snellen. Zoo gevoelt men ook bij den ingang tot de onmatigheid, die ligchaam en ziel in het verderf stort, als ware het de veerkracht en jeugdige opgewektheid van een nieuw leven, en de argelooze schipper ziet opgetogen zijn vaartuig op de golven wiegen, zonder te weten met welk een onverbiddelijken spoed, en met wat onwederstaanbaar geweld de verraderlijke stroom hem buiten het bereik van hoop en redding voortstuwt!
In dit tijdperk van eduards leven zou een verstandig vriend, moedig genoeg om ook hem-zélven op het gevaar opmerkzaam te maken, dat door elk ander werd opgemerkt, hem nog hebben kunnen redden. Maar zulk een vriend was er niet in den kring van zijne bekenden. Hun algemeene leus was ook: ‘Ieder zorge voor zich, en God voor ons allen.’ Wel zag men menigeen bedenkelijk het hoofd schudden, en Mijnheer a. betreurde tegen Mijnheer b., dat een zoo veel belovenden jongen man op den weg scheen om zich te ruïneren; maar de een was ‘niet gemeenzaam genoeg met eduard’; de ander ‘vond het onderwerp te teeder, om er over te spreken’, en daarom lieten zij het bij een vriendschappelijk beklag, en gingen hun eigen weg. En toch had eduard aan de met uitgezochte wijnen kwistig bezette tafel van Mijnheer a. het eerst de uitwerking van den buitengewonen prikkel gevoeld; - en toch waren in het huis van Mijnheer b. de gezellige bijeenkomsten begonnen, die later in een openbaar hôtel eene geschiktere plaats vonden. Aldus vergezelt de matige, zich-zelf beheerschende, die door zijn koud gestel van de zucht naar overmatig genot vrij is, den hartstogtelijke en ligt ontvlambare tot aan den rand des afgronds, en verwondert zich dan over diens gebrek aan zelfkennis en zelfbeheersching.

{==334==} {>>pagina-aanduiding<<}

Het was een koude winteravond. De wind floot eentoonig door de gesloten jalousiën van het vertrek, waar auguste zat. Alles wat haar omringde getuigde van elegantie en comfort; platen en prachtig ingebonden boekwerken lagen hier en daar ten toon; vazen met zeldzame en kostbare bloemen vervulden de kamer met heerlijke geuren, en schitterende spiegels vermenigvuldigden elk voorwerp. Alles verkondigde weelde en rust; alles - behalve het bezorgde angstige gelaat der vrouw.
Reeds was het laat en zij had vele lange uren op haren echtgenoot gewacht. Zij staarde op haar gouden met diamanten omzet repetitie-horologie: middernacht was reeds lang voorbij, en zij zuchtte diep bij de gedachte aan de zalige avonden weleer met elkander doorgebragt; bij een blik op de boeken, die zij te zamen gelezen hadden; op hare thans verstomde piano-forte; op hare zwijgende harp; en bij de gedachte aan al wat hij in de dagen, toen zij voor elkander de geheele wereld waren, gezegd en hoe hij dus sprekende haar aangezien had. In die treurige droomen werd zij door een hard geklop aan de huisdeur gestoord. Zij snelde de kamer uit, en was aan de deur toen die geopend werd, maar deinsde verschrikt terug voor hetgeen zij zag: - het waren vier mannen, die haren echtgenoot droegen.
- Dood! Hij is dood! - gilde zij buiten zich-zelve.
- Neen, Mevrouw! - sprak een der mannen - maar het ware voor hem misschien wenschelijker dood te zijn, dan in zulk een staat.
Als een bliksemstraal uit helderen hemel trof de akelige waarheid de ongelukkige. - Zonder eenige aanmerking of vraag wenkte zij naar de sopha in het woonvertrek en haar man werd daarop nedergelegd. Zij sloot de deur, en toen zij de stappen der vreemden niet meer hoorde, wendde zij zich naar de sopha en staarde in sprakelooze bedwelming op het gelaat van haren bewusteloozen man.
Zij twijfelde niet meer aan haar verschrikkelijk lot: in 't verschiet zag zij het verwelken van hunne liefde, het verderf van hare kinderen, de schande en ellende van den man harer liefde. In magtelooze wanhoop zag zij rond; want zij doorgrondde de kracht der ondeugd, in wier strikken hij gevangen was. Gelijk de mensch die tegen de golven worstelt en er in wegzinkt een laatsten blik werpt op den groenen zon-
{==335==} {>>pagina-aanduiding<<}
nigen oever en het vriendelijke landschap dat uit zijnen horizon dreigt te verdwijnen, zoo overzag zij in één oogenblik al de tooneelen van hare vroegere gelukkige dagen, en in de bitterheid van hare smart barstte zij in tranen en de kermende bede uit: ‘Barmhartige God, help mij! Red hem! o Red mijnen echtgenoot!’
Auguste was eene vrouw van meer dan gewone geestkracht, en nadat de eerste, hevigste aanval van smart voorbij was, besloot zij, in die zoo vreeselijke krisis niets voor het heil van man en kroost onbeproefd te laten. - ‘Als hij ontwaakt’ - sprak zij in zich-zelve - ‘dan wil ik hem waarschuwen, en bidden, en smeken, en mijn gansche hart voor hem uitstorten. Mijn arme eduard! Gij zijt op een dwaalweg gebragt en in 't verderf gelokt; maar gij zijt ook te goed, te edel, om een offer te worden van de ondeugd, zonder er tegen gestreden te hebben.’
Het was den volgenden morgen reeds laat toen eduard uit de bedwelming begon te ontwaken, waarin hij gelegen had. Langzaam opende hij de oogen, rigtte zich verschrikt overeind en zag schuw in de kamer rond, tot dat hij den ernstigen en treurigen op hem gerigten blik zijner gade ontmoette. Nu herinnerde hij zich het voorgevallene, en een blos van schaamte verspreidde zich over zijn gelaat. Er heerschte eene diepe stilte; maar auguste viel hem spoedig bitter weenende om den hals.
- Gij haat mij dus niet, auguste? - vroeg hij treurig.
- Ik u haten! - o Nooit! - Maar ach! eduard! eduard! wat heeft u zoo op het dwaalspoor gebragt?
- Auguste! Gij hebt eenmaal beloofd, de schutsëngel mijner deugd te worden. Gij zijt dat, en zult het verder voor mij zijn. O, auguste! Uwe oogen hebben iets aanschouwd, dat zij nooit weder zullen zien - nooit - nooit - zoo waar God mij helpen moge! - sprak hij, en zag met plegtigen ernst ten hemel op.
En toen auguste dat edele gelaat, die warme uitdrukking van opregtheid en berouw aanschouwde - kon zij toen twijfelen of haar echtgenoot gered was?
Maar eduards plan van verbetering had een groot gebrek. Het bestond slechts in het beperken en matigen, niet in het volstrekt afzien van het genot. Hij begreep niet de noodzakelijkheid om zich geheel aan de gezelschappen te onttrekken,

{==336==} {>>pagina-aanduiding<<}
waar hij de verzoeking het eerst ontmoet had; hij bedacht niet, dat, waar de regelmatige omloop des bloeds en het evenwigt der zenuwen aldus gestoord zijn, eene dubbele neiging bestaat om aan de verleiding toe te geven; zoodat de mensch dikwerf weder haar speelbal wordt bij de eerste noodlottige ontmoeting.
Het is eene groote dwaling, alleen dien graad van ligchamelijke prikkeling waardoor het vermogen van den geest geheel vernietigd wordt, onmatigheid te noemen. Uit hetgeen men te vaak slechts eene matige opwekking noemt, ontstaat een toestand van zenuwachtige prikkelbaarheid, die - even als de eerste waarschuwende kenteekenen der moordende cholera, - soms langen tijd voorafgaat, en waarin de levenskrachten elkander onopgemerkt verteren, en elk oogenblik onherstelbaar kunnen wegzinken. In dien toestand ziet men menigwerf de ziekelijke drift van een overprikkeld gestel tot hartstogtelijke speelzucht of onzinnige speculatiewoede overslaan. Ontevreden met den gezonden regelmatigen loop der zaken en de wetten eener langzaam aangroeijende maar stevig gegrondveste welvaart, laat de verdoolde, door de opgewonden fantasie zich verlokken tot ontëerende waagstukken, met fabelachtige winsten aan den eenen, volslagen verderf aan den anderen kant. En wanneer het verderf, gelijk maar al te dikwijls gebeurt, dáár is, dan wordt bandelooze wanhopige onmatigheid ook weder het rampzalige middel, waartoe men zijne toevlugt neemt, om het folterend gevoel van te leur gestelde hoop en vertwijfeling te verdooven.
Zoo ging het ook met eduard. Hij had alle lust tot geregelde bezigheid verloren, en besteedde het grootste deel van zijn vermogen aan eene schitterende destijds algemeen in den smaak vallende speculatie; en toen hij zag dat eene naderende krisis hem met volslagen ruïne en armoede bedreigde, nam hij zijne toevlugt tot de verderfelijke opwekkende middelen, die hij, helaas! nooit geheel had vaarwel gezegd. Omtrent dezen tijd bragt hij eenige maanden door in eene andere stad, ver van vrouw en kinderen verwijderd, terwijl de verraderlijke kracht der verleiding dagelijks aanwies, en hij door kunstmatige prikkels de afnemende krachten van zijnen geest en zijn zenuwgestel zocht te schragen. Eindelijk viel de slag, die niet alleen zijne schitterende droomen van rijkdom in rook

{==337==} {>>pagina-aanduiding<<}
deed vervliegen, maar ook zijn wezenlijken welstand vernietigde. Het door zijne vrouw ten huwelijk gebragte aanzienlijk vermogen verdween in één oogenblik, zoodat slechts een schamel penningske in zijne hand overbleef.
Uit de stad, waar eduard vertoefd had om een wakend oog op zijne speculatie te houden, schreef hij aan zijne vrouw het volgende:
‘Auguste! 't Heeft alles uit! Verwacht niets meer van uwen echtgenoot; vertrouw niet langer op zijne beloften, want hij is voor u en voor zich-zelven verloren. Ons geluk is verdwenen. Uw vermogen, hetwelk ik met blinde onvoorzigtigheid op het spel heb gezet, is geheel te niet. Maar is dat het ergste? - Neen, neen, auguste, ik ben verloren, - naar ligchaam en ziel verloren, even onherstelbaar als de vergankelijke rijkdom, dien ik verspild heb. Eenmaal bezat ik gezondheid, kracht, energie, vastberadenheid; maar alles, alles is weg: ik heb mij aan datgene verslaafd, en dagelijks mij aan datgene overgegeven, wat mij eene bron van wroeging maar te gelijk eene toevlugt is in mijn onbeschrijfelijk rampzaligen toestand. Gij zult u het treurige uur herinneren, waarin gij vernaamt, dat uw man een dronkaard was. Uwen blik op dien ongelukkigen morgen....o, ik vergeet hem nooit! Maar de liefde verblindde u, en te spoedig keerde uw kwalijk geplaatst vertrouwen terug. IJdele hoop! Reeds toen was ik onherstelbaar bedorven. Ach! waarom hebt gij u aan mij verbonden! Waarom ben ik de vader van zulke kinderen, als gij mij geschonken hebt! Is er dan niets in uwe deugd en schoonheid, niets in de onschuld onzer kinderen, krachtig genoeg, om mij van den rand des afgronds terug te trekken? Neen, niets, niets! - Auguste, gij kent het vreeselijke knagen, de onverdragelijke pijn niet van dien alles overheerschenden hartstogt. Ik sluit mij op in mijne kamer; ik denk aan mijn dierbaar huis, - aan mijne schitterende verwachtingen, - aan mijne edele vrouw, den schat mijns levens, - aan mijne eigen onsterfelijke ziel; ik voel dat ik alles opöffer, - voel het met namelooze smart; - maar het uur komt, het uur der knagende behoefte - en alles is te vergeefsch.

{==338==} {>>pagina-aanduiding<<}


Ik zal niet weder tot u terugkeeren, auguste; ik zend u het kleine overschot van uw vermogen, dat ik heb kunnen redden. Gij hebt vrienden en bloedverwanten; maar bovenal bezit gij eene kracht van geest, eenen moed om te handelen, welke dien van gewone vrouwen overtreft; en gij, de levende, behoort niet aan den doode gekluisterd te zijn. Voorzeker zult gij lijden, wanneer de band, die ons aan elkander verbond, op die wijze verscheurd wordt; maar draag die smart met moed en onderwerping, want nog oneindig smartelijker zou het u zijn, dag aan dag getuige te wezen van den diepen val uws echtgenoots. - Zoudt gij bij mij willen blijven, om elk spoor van 't geen gij eenmaal bemindet te zien verdwijnen; om de grillige luimen, de gemelijkheid, de opvliegende drift, den ijlhoofdigen toorn te dulden van een man, die zich-zelven niet meer meester is? Zoudt gij uwe kinderen tot slagtoffers en lotgenooten van uw lijden willen maken? Neen, neen! mijn pad is duister en verschrikkelijk - maar alléén zal ik het ten einde toe vervolgen. Niemand moet mij daarop vergezellen. Wanneer ik u thans verlaat, dan zal ik in uwe herinnering leven, gelijk ik eenmaal was: - gij zult mij beminnen en betreuren wanneer ik niet meer zijn zal; maar als gij bij mij bleeft, dan zou ik uwe liefde uitputten, en u een voorwerp van afkeer en walging worden. Daarom vaarwel, dierbare vrouw! vaarwel! Met u neem ik afscheid van de hoop. Zoek niet naar mij; schrijf mij niet. Mij kan niets meer redden.’
Zoo vreeselijk begon en eindigde de brief, die voor auguste het doodvonnis over haar geluk behelsde. Er zijn oogenblikken van smart, waarin zelfs het meest wereldschgezinde hart gedrongen wordt zich tot God te wenden. Auguste was eene edele, liefderijke, deugdzame vrouw, maar zij had slechts geleefd voor deze wereld. Gade en kroost waren haar dierbaarste goed, haar trots, haar alles geweest. Sterk in haar eigen krachten, had zij nooit de behoefte gevoeld naar een hoogere Magt om bijstand en geluk op te zien. Maar toen deze brief aan hare bevende hand ontzonk, en de wereld als een troostelooze woestijn voor haar lag, toen rigtte zij in

{==339==} {>>pagina-aanduiding<<}
hare wanhoop den blik hemelwaarts. - ‘Wat rest mij nu nog, waarvoor ik zou kunnen leven!’ - was de eerste gewaarwording die in haar hart opwelde; maar zij onderdrukte dit gevoel van onberaden smart, en smeekte den Almagtige om bijstand en sterkte; en hier begon de praktische bekendheid met de vertroostende waarheden der godsdienst, die van nu af aan eene geheele omkeering in haar karakter te weeg bragt.
De mogelijkheid der blinde vergoding van eenig aardsch voorwerp werd door den diepen val van haren echtgenoot vernietigd, en auguste gaf zich met al de kracht van haren geest aan de bescherming van den Almagtigen Helper over. Zij volgde haren man, vond hem, en beproefde, hoewel vruchteloos, hem te redden. In het eerst had hij nog de gewone kortstondige vlagen van beterschap, die de hoop slechts verlevendigen om haar terstond weder te verijdelen. Maar daarop volgde het trapsgewijze verwelken des ligchaams; het stomp worden van het zedelijk gevoel en het geweten; de langzame maar zekere nadering eener afschuwelijke verdierlijking, waardoor de levensloop van den dronkaard zich kenmerkt.

Eenige jaren daarna werd een klein half vervallen huisje in eene der voorsteden van A*** door nieuwe bewoners betrokken. Het gezin bestond uit vier kinderen, wier gele, vermagerde gezigten en aandoenlijk gemis van kinderlijke vrolijkheid, getuigden van hunne vroegtijdige bekendheid met ellende en smart; uit eene verwelkte nedergebogen moeder, wier sombere weemoedige oogen, bleeke wangen en krampachtig zamengeknepen lippen van een langdurig en bitter lijden spraken; uit een vader met vervallen gelaat, wankelenden gang en die verharde ijskoude onverschilligheid, welke eene jaren lange gemeenzaamheid met ondeugd en misdaad verried. Wie, die eduard howard in den bloei zijns levens gezien had, zou in staat zijn geweest, hem in dezen rampzaligen vader te herkennen; of wie zou in deze onder smart en hartzeer wegzinkende vrouw de eenmaal zoo schoone, zoo schitterende, zoo algemeen bewonderde auguste gezocht hebben? En toch - menig verbitterd en gebroken hart kan het getuigen - bestaan zulke veranderingen niet enkel in de verbeelding!
Auguste was haren man in vele wisselingen des lots en op

{==340==} {>>pagina-aanduiding<<}
vele omzwervingen getrouw gevolgd. Elke hoop op verbetering was vervlogen; zij had ál het walgelijke en afzigtelijke van den dronkaard - te stuitend om het te beschrijven - tot in de kleinste bijzonderheden met eigen oogen gezien, met eigen ooren gehoord; - want in de dronkenschap bestaat geen koninklijke weg: geen voorbehoud van grootheid van geest, gekuischtheid van smaak, of fijnheid van gevoel. Alles gaat gelijkelijk in den poel des zedelijken bederfs te gronde.
Zij had zich met hem naar eene stad begeven waar zij geheel onbekend waren, om ten minste hunne vernedering te verbergen voor degenen, die hen in gelukkiger dagen gekend hadden. De lange, vreeselijke strijd, die al de hoop van haar leven vernietigde, had haar gevoel veredeld, en de omgang met God - den eenigen trooster in zoo diepe smart - had aan haar karakter eene waardigheid gegeven, die 't van niets anders zóó ontleenen kon. Innig beminde zij niet alleen hare kinderen; zij beminde hen met een heilige liefde, gelijk die ingegeven werd door het woord van Dien, die ook in het lijden volmaakt was: ‘Voor hen heilig ik mij-zelven, opdat ook zij geheiligd mogen worden.’
Armoede, bittere armoede, was hunne schreden gevolgd, en toch werd zij niet moedeloos. Talenten, die zij in hare gelukkige dagen slechts als een sieraad van hare weelde aangekweekt had, werden nu met de uiterste krachtsinspanning beoefend om in het levensonderhoud te voorzien, terwijl zij aan de herinnering van hare eigen opvoeding datgene ontleende, wat bij hare kinderen den grond voor vorming en beschaving van den geest konde leggen.
Auguste was slechts weinige weken hier, toen haar verblijf door haren eenigen broeder gevonden werd, die, kort te voren van haren toestand onderrigt, nu trachtte haar over te halen, om haren onwaardigen man te verlaten, en bij hem eene toevlugt te zoeken. Toen hij haar dit voorstel deed, en onder het oog bragt, hoe zij van trap tot trap lager viel: dat zij door eene onvruchtbare pligtsbetrachting zich-zelve en hare kinderen al dieper en dieper in ellende stortte, - toen had zij een oogenblik een zwaren strijd te voeren. Zij wendde zich van hem af en zag peinzend naar buiten; doch weldra kreeg haar gelaat, waarop anders kalme onderwerping te lezen stond, eene uitdrukking van de grievendste smart.

{==341==} {>>pagina-aanduiding<<}

- Henry! - sprak zij, terwijl zij zich tot hen wendde - Nooit kan eene vrouw in een ander zoo gelukkig zijn geweest, als ik in hem was. Hoe kan ik dat vergeten! Wie heeft hem in die dagen gekend zonder hem te bewonderen en lief te hebben! De menschen hebben hem verzocht en verleid, en ik-zelf heb hem aangemoedigd om het pad des gevaars te betreden. Hij viel, en vond geen vriend die hem opbeurde. Ik smeekte hem dat hij zich zou verbeteren, en hij heeft het herhaalde malen beloofd, besloten en begonnen; maar hij werd op nieuw in verzoeking geleid: - ook zijn beste vrienden deden dat, ja terwijl zij zijn gevaar kenden. Zóó ver bragten zij hem als zij-zelve veilig konden gaan, en wanneer de magt van zijn prikkelbaar gestel hém dat punt van veiligheid en betamelijkheid deed overschrijden, dan stonden zij met koele verbazing daar bij, of oogden hem na met werkeloos beklag. Hoe vaak hebben gevoellooze vrienden hem tot een vernederenden val gebragt, en daarna tot wanhoop; door den ijskouden blik, het afgewend gelaat of den wreeden spot van hen, die door hun kalmer gestel en koeler bloed bewaard werden voor de strikken, waarin hij zich onder hunne oogen verwarde! Hoe, wanneer ik hem toen verlaten had! Welke rekenschap zou ik aan God kunnen afleggen? Ik ben zijne gade, en zal tot den laatsten ademtogt de zijne blijven. Als ik hem verlaat, dan weet ik dat zijn eeuwig verderf beslist is. Ik kan het nu niet doen; slechts een weinig, een klein weinig langer nog - ik zie, dat de ure komen moet. Ik weet dat mijn pligt jegens mijne kinderen mij verbiedt, ze hier bij mij te houden. Neem ze van mij weg - zij zijn mijn laatste troost op aarde, henry! - maar gij moet ze medenemen. Misschien, o God! moet ik hen weldra volgen; maar niet voordat ik nog ééne poging gedaan heb. Wat is dit aardsche leven voor een wezen, dat zoo veel geleden heeft, als ik? - Niets. Maar de eeuwigheid! o Henry! de
eeuwigheid! - Hoe kan ik hem aan de eeuwige wanhoop ter prooi laten! Ik heb mij staande gehouden, terwijl mij het hart breken wilde. Ik heb mij onder alles, wat eene vrouw lijden kan, staande gehouden, maar die gedachte....
Zij brak af en scheen met zich-zelve te strijden; maar eindelijk werd zij door het gewigt der smart overweldigd; zij liet het hoofd op hare handen zinken, de tranen stroomden door

{==342==} {>>pagina-aanduiding<<}
hare vermagerde vingers heen, en haar geheele ligchaam werd door een krampachtig snikken geschokt.
Haar broeder weende met haar, en waagde geene tweede poging om haar te overreden. Den volgenden morgen nam auguste afscheid van hare kinderen, en hoopte nog iets van het gevoel, dat misschien door hunne afwezigheid in het hart des vaders kon worden opgewekt.

Omstreeks eene week daarna verscheen auguste tegen den avond aan de deur van den rijken Mr. l***, wiens vorstelijke woning een van de sieraden der stad A*** was. Eerst toen zij in de schitterende zaal binnentrad herkende zij in Mr. l*** eenen man, dien zij en haar echtgenoot vroeger in de gezellige kringen meermalen ontmoet hadden. Zij was zoo veranderd, dat Mr. l*** háár niet herkende. Hij bood haar medelijdend eenen stoel aan en verzocht haar, de t'huiskomst zijner vrouw af te wachten, waarop hij zich tot eenen heer wendde met wien hij gesproken had en het afgebroken gesprek vervolgde.
- Neen, dallas! - zeide hij - in dit opzigt verlangt gij iets dat onmogelijk en bovendien geheel doelloos is. De maatschappij laat zich niet veranderen en verbeteren, door dat elk op zijnen naaste tracht te werken, maar wel door dat ieder voor zich-zelven zorgt. Gij en ik zijn het, mijn vriend! die bij ons-zelven beginnen moeten, en ieder ander moet hetzelfde doen, dan zal de maatschappij ten volle verbeterd worden. Maar bij de tegenwoordige philanthropische mode, die medebrengt, dat een ieder zich verpligt rekent voor het zieleheil van zijn naasten buurman te waken, pakt men de zaak geheel verkeerd aan. Het schijnt wonder wat te zijn, doch sticht al zeer weinig goeds.
- Maar hoe als uw buurman geen lust gevoelt, om op zijn eigen verbetering bedacht te zijn? Wat dan?
- Wel, dan is het ook zijn zaak, en niet de mijne. Wat mijn Schepper van mij verlangt, is, dat ik mijn eigen pligt doe, en niet dat ik over dien van mijn buurman het hoofd breek.
- Maar, beste vriend! dat is immers juist de vraag. Waarin bestaat de pligt, welks vervulling de Schepper verlangt? Is 't niet ook: eenige belangstelling in uwen naaste, eenige zorg voor zijn welzijn en zieleheil aan den dag te leggen?

{==343==} {>>pagina-aanduiding<<}

- Nu, dat doe ik ook, door een goed voorbeeld te geven. Ik versta evenwel daaronder niet hetzelfde als gij, die geen wijn drinkt, omdat het drinken van wijn mogelijk iemand tot het drinken van brandewijn zou kunnen brengen. Dat is even zoo goed als of men van mij verlangde, dat ik niet meer zou eten, omdat men te véél kan eten en daardoor ziek kan worden. Ik begrijp het zóó, dat ik van mijnen wijn en van al het andere een matig en betamelijk gebruik moet maken, en daardoor aan mijnen naaste een goed voorbeeld geven.
Het gesprek werd hier door de komst van Mistress l*** afgebroken. Het had auguste de dagen weder levendig voor den geest gebragt, toen zoowel zij als eduard op gelijke wijze gesproken en gedacht hadden. Ach, hoe geheel anders dacht zij, de eenzame, hulpelooze, nedergebogen gade van een geruïneerden man, de droeve moeder van erger dan vaderlooze kinderen - hoe geheel anders dacht zij nu, dan destijds, toen zij, veilig in haren voorspoed, in rijkdom en bevredigde liefde, zonder nadenken de gewone phrase herhaald had: ‘Waarom zouden de menschen zich zoo veel om de zaken hunner medemenschen bekreunen? Ieder zorge voor zich, en God voor ons allen!’
Auguste nam zwijgend van Mistress l*** het fijne naaiwerk aan, hetwelk deze haar in persoon had willen overgeven.
- Ellen! - zeide Mr. l*** tegen zijne gemalin, die arme vrouw schijnt op de eene of andere wijze in nood te zijn. Gij moet er toch eens heengaan en onderzoeken of er niet iets voor haar kan gedaan worden.
- 't Is zonderling - antwoordde Mistress l*** - zij doet mij levendig aan auguste howard denken. Herinnert ge u die nog wel?
- Ja zeker; die arme vrouw. Haar man is, hoor ik, een liederlijke dronkaard geworden. Wie zou dat gedacht hebben!
- Maar ge zult u wel herinneren - hernam Mistress l*** - dat ik het meer dan zes maanden, eer men er van begon te spreken, voorspeld heb. Weet ge nog wel hoe hij, op de partij die gij na het huwelijk van mary b*** gegeven hebt, zoo opgewonden was, dat het de algemeene aandacht trok? Ik zeide toen reeds, dat hij op een gevaarlijken weg was. Maar hij kon ook zoo weinig verdragen, dat twee of drie glazen hem reeds naar het hoofd stegen. Vergelijk george eldon daar eens

{==344==} {>>pagina-aanduiding<<}
mede, die een paar flesschen drinkt, zonder dat iemand er iets van merken kan.
- Nu, het was jammer van den man - merkte Mr. l*** aan - howard alleen was meer waard dan een dozijn george eldons te zamen.
- Gelooft gij wel - vroeg dallas, die tot hiertoe zwijgend hun gesprek had aangehoord - gelooft gij wel, dat hij zóó diep zou zijn gevallen, als hij zich in eenen kring bewogen had, waar men algemeen gewoon is, alle geestrijke dranken te vermijden?
- Dat zou ik niet durven zeggen - antwoordde Mr. l*** - misschien niet.

Mr. dallas was een man van groot vermogen en met warme geestdrift voor al wat edel en goed is bezield. Van een vurig temperament, vervolgde hij het eenmaal voorgestelde doel, met den grootsten ijver, zonder zich door hinderpalen te laten afschrikken, en in de laatste jaren had hij aan philanthropische plannen tot zedelijke verbetering zijner medemenschen ál zijne aandacht geschonken. Op de gangen, die hij menigwerf tot het verrigten van eenig verborgen liefdewerk ondernam, was hij somtijds voorbij de woning van eduard gekomen, en de bleeke geduldige vrouw en moeder had zijne innige deelneming opgewekt. Door kleine geschenken aan hare kinderen had hij met haar in nadere aanraking weten te komen, en eenige bijzonderheden van hare geschiedenis leeren kennen, welke hem met diep medelijden vervulden. Slechts bij een enthusiast als hij kon de gedachte opkomen, eene poging te doen om deze ongelukkigen uit hare hopelooze ellende op te beuren, door de verbetering van hem, die er de oorzaak van was. Maar hij was inderdaad op dat denkbeeld gekomen; het gesprek van Mr. l*** en diens gade had 't in hem verlevendigd, en hij vernam weldra, dat de persoon, op wien hij die menschlievende proeve wilde doen, dezelfde eduard howard was, wiens vroegere geschiedenis hij op deze wijs vernomen had. Hij liet zich nu door deze voormalige bekenden van het beklagenswaardig gezin de nadere bijzonderheden der zaak verhalen, zonder hun zijn voornemen mede te deelen, en verliet hen met het vaste besluit om zijn plan zoodra mogelijk uit te voeren. Hij wachtte de gelegenheid af, dat eduard van den invloed

{==345==} {>>pagina-aanduiding<<}
der bedwelmende dranken vrij was, en vond die spoedig, daar het vertrek zijner kinderen hem eenen schok had gegeven, waardoor weder eenige overblijfselen van zijne betere natuur waren opgeweld. Door vriendelijke toespraak en met zachtheid beproefde Mr. dallas de veerkracht van zijnen geest allengs weder op te wekken en het afgestorven zedelijk gevoel te verlevendigen.
- Het is te vergeefs, zoo tot mij te spreken, Mr. dallas! - zeide eduard, toen deze hem eens met de welsprekendheid des opgewekten gevoels de beweegredenen voorhield, die hem nopen moesten om zijne verbetering althans te beproeven. - Met even veel vrucht kunt gij eene poging doen, om een voor eeuwig verdoemde uit de hel te verlossen. Denkt ge, dat ik niet alles weet, wat gij mij zeggen kunt? Ik ken 't alles van buiten, Sir! Geen mensch zou over dat onderwerp schooner redevoeringen kunnen houden, dan ik; ik weet alles, - ik geloof alles, - zoo als de duivelen gelooven en sidderen.
- Maar voor u is er nog hoop. - zeide Mr. dallas - Gij moogt u niet in het eeuwige verderf storten.
- En wie voor den duivel zijt gij, dat ge op die wijze met mij spreekt? - hernam eduard, terwijl hij met een straal van nieuwsgierigheid, zoo al niet van hoop, uit zijn sombere wanhoop opzag.
- Een bode Gods aan u, eduard howard! - sprak Mr. dallas, terwijl hij plegtig zijn vaste blik op hem vestigde. - Aan u, eduard howard! die talenten, vooruitzigten en gezondheid weggeworpen, het hart uwer vrouw gebroken en uwe arme kinderen tot bedelaars gemaakt hebt. Voor u ben ik die bode van God; door mij biedt Hij u gezondheid, en hoop, en achting voor u-zelven, en de liefde uwer medemenschen weder aan. Gij kunt het gebroken hart uwer vrouw heelen en voor uwe ongelukkige kinderen weder een vader worden. Bedenk het wel, howard! Hoe, zoo het mogelijk ware? Hoe zou het zijn, als gij weder uwe waarde gevoeldet; weder geacht en bemind waart als weleer; weder een gelukkig huis, eene gelukkige vrouw en gelukkige kinderen bezat? Bedenk, hoe gij uwer arme vrouw ál hare tranen zoudt kunnen vergoeden! Wat belet u, dit alles te verkrijgen?
- Hetzelfde beletsel als dat van den rijken man in de hel!

{==346==} {>>pagina-aanduiding<<}
Er is eene diepe klove. Zij ligt tusschen mij en al wat goed is: - mijne vrouw, mijne kinderen, mijne hoop op den hemel - alles ligt aan de overzijde.
- Maar die klove is niet onoverkomelijk! Wat zoudt gij wel geven, howard, zoo gij weder een matig en braaf mensch kondet zijn?
- Wat ik daarvoor geven zou! - zeide eduard, dacht een oogenblik na, en barstte toen uit in tranen.
- O! ik zie wat het is! - hernam Mr. dallas - gij hebt behoefte aan eenen vriend, en God heeft u eenen vriend gezonden.
- Wat kunt gij voor mij doen? - vroeg eduard met verwondering over het stellige dier beloften.
- Ik zal u zeggen, wat ik doen kan. Ik kan u in mijn huis opnemen en u eene kamer geven en over u waken, tot dat de sterkste verzoeking voorbij is. Ik kan u weder bezigheid geven. Wanneer gij u aan mijne zorg wilt overgeven kan ik alles voor u doen, wat er gedaan moet worden.
- O God der genade! - riep de ongelukkige uit - is er dan nog hoop voor mij? Ik kan het niet gelooven. Breng mij waarheen gij wilt; ik zal u volgen en gehoorzamen!
Na weinige uren bevond de verdwaalde zich in een afgelegen vertrek der woning van Mr. dallas, waar hij zijne bezorgde en dankbare gade andermaal als eene waakzame beschermëngel wedervond. Geneeskundige behandeling, gezonde ligchaamsbeweging, nuttige bezigheid, eenvoudig voedsel en zuiver water paarden zich aan het persoonlijk opzigt door Mr. dallas, met beleefdheid en zachtzinnigheid uitgeoefend, maar in den beginne zoo gestreng, dat eduard zich met der daad als in gevangenschap bevond. Na het plotseling gestaakte gebruik van den tot behoefte geworden prikkel, was de terugwerking in het eerst vreeselijk, en de ongelukkige smeekte zelfs met tranen, dat men hem vergunnen zou zijn voornemen te laten varen; maar de onwrikbare vastheid van Mr. dallas en de teedere vermaningen en beden van zijne vrouw behaalden de overwinning. Wel kon men van hem zeggen, dat hij in het vuur gelouterd werd, want eene hevige koorts met vlagen van ijlhoofdigheid bragt hem aan den rand des grafs.
Maar eindelijk was de strijd tusschen leven en dood beslist, en hoewel hij daarna zwak en uitgeteerd op het ziekbed

{==347==} {>>pagina-aanduiding<<}
achterbleef, was hij toch tot het bewustzijn weder opgewekt en gevoelde allengs krachten en gezondheid terugkeeren. Welke taal is zoo rijk om de zalige vreugde van auguste te schetsen, toen zij in eduard den zoo lang verloren geachten echtgenoot weder aanschouwen mogt! Het was haar als of het graf eenen doode had wedergegeven.
- Auguste! - riep hij met zwakke stem, toen hij na een langen gerusten slaap, bevrijd van de ijlende koorts, ontwaakte. Zij boog zich over hem neder. - Auguste, ik ben verlost! Ik ben gered! Ik gevoel in mijn binnenste, dat ik genezen ben!
Hevig aangedaan sloot auguste hem in hare armen. Ook hij weende, en na eene wijle vervolgde hij:
- Het is méér dan terugkeer alleen tot dit aardsche leven; ik gevoel dat het de aanvang van een beter en eeuwig leven is. De Verlosser heeft zich over mij ontfermd, en ik weet, dat Hij mij voor op nieuw te vallen behoeden kan.
Doch bedekken wij dit tooneel met eenen sluijer: geene woorden vermogen het af te malen.

- Mag ik vragen, Mr. dallas! - vroeg Mr. l*** eenige maanden later - wie die knappe man is, dien ik van morgen op uw kantoor gevonden heb? Zijn gezigt kwam mij bekend voor.
- Het is een zekere Mr. howard; een gewezen advocaat; ik heb hem een aandeel in mijne zaken gegeven.
- Zonderling! Onmogelijk! Dat kan toch dezelfde howard niet zijn, dien ik vóór eenige jaren gekend heb?
- Ik geloof dat hij het is. - zeide Mr. dallas.
- Ei; ik dacht dat die reeds lang door zijne onmatigheid in het verderf en ten grave was gesleept.
- Hij is zeker diep gevallen geweest; slechts weinigen vielen ooit dieper; maar nu belooft hij zelfs de schoonste verwachting, die men vroeger van hem koesteren mogt, nog te zullen overtreffen.
- Wat gij zegt! En van waar die verandering?
- Het is nog al netelig, mijn vriend! u te verhalen, hoe dat is toegegaan, want er is daarbij een groote mate van bemoeijenis met eens ander mans zaken in het spel geweest. Om 't u dan met korte woorden te zeggen: howard is in de handen gevallen van een dier lastige menschen, die in de wereld

{==348==} {>>pagina-aanduiding<<}
rondloopen, en tractaatjes uitdeelen, en matigheidsgenootschappen oprigten, en hoe die gekheden meer heeten mogen.
- Nu, nu, dallas! - zeide Mr. l*** lagchend - al is dat het geval, ik wil toch die geschiedenis wel hooren.
- Tot uwe dienst; maar wees eerst zoo goed een bezoek met mij in dit huis te brengen. - antwoordde Mr. dallas, terwijl hij voor de deur van een nette woning bleef staan.
Weldra bevonden zij zich in het huishoudvertrek. De eerste persoon dien zij zagen was eduard howard die een bloeijenden knaap op zijne armen liet dansen, terwijl auguste met opgetogen blik zijne bewegingen volgde.
- Mr. en Mistress howard, dit is Mr. l***, een oude bekende, zoo ik meen.
Er ontstond een oogenblik van wederzijdsche verlegenheid en verrassing, die echter spoedig door de hartelijke en vrijmoedige houding van eduard verdreven werden. Mr. l*** ging zitten en kon de oogen naauwlijks van auguste afwenden, op wier gelaat hij nu eene schoonheid bewonderde, van nog edeler en verhevener stempel, dan in den vroegeren bloei harer jeugd. Hij zag in de kamer rond. Zij was eenvoudig maar smaakvol gemeubeld, en getuigde van de stille gelukkige huiselijkheid der bewoners. Hij zag boeken, teekeningen, muzijkinstrumenten. Maar de schoonste sieraden waren vier gezonde, vrolijke kinderen, die zich aan het andere einde der kamer met spelen of werken bezig hielden. Na een kort gesprek namen zij weder afscheid.
- Mr. dallas! gij zijt een gelukkig man. - zeide Mr. l*** - Dit huisgezin zal u eene diamant wezen.
Hij had gelijk. Elke uit de zonde en het verderf geredde ziel is voor hem, die ze gered heeft, een juweel, hoewel eerst de eeuwigheid die in zijn vollen glans zal vertoonen. Daarom staat er geschreven:
‘De voorgangers zullen schitteren als de zonneglans aan het uitspansel, en die velen op den regten weg deden treden, als de sterren, eeuwig en altoos!’ (*)






{==349==} {>>pagina-aanduiding<<}

Dante te Parijs.





1302.

Den 23sten Maart 1302 was geheel Parijs in beweging; de straten en pleinen waren opgepropt vol met wandelaars en nieuwsgierigen; van de eene zijde snelden geheele troepen studenten, pages en lakeijen aan; van den anderen kant naderden de Raadsheeren, leden van het Parlement, op hunne met feestdekken bekleedde muilezels; hofdames kwamen op hare telgangers van de Pont-au-Change; rijke burgervrouwen, prachtiger opgeschikt dan de koninklijke kleedingwetten wel toelieten, verdrongen elkander op de trappen van de H.-Kapel, of stonden er even onbewegelijk in het portaal, als de twaalf steenen heiligen, dáár als zoo vele schildwachten geschaard. Hier en daar zag men wachtdoende boogschutters door de menigte dringen, en ginds de officieren der burgerwacht, gewapend met hunne pertizanen met gouden leliën, en bekleed met driekleurige sjerpen, zich afsloven om langs den oever van St. Landry hunne compagniën te rigten. Op de bruggen bedekten duizende schooijers en ledigloopers de luifels der om 't feest geslotene winkels, en benden van slechte knapen, de muts met de ravenveder op 't linker oor, drongen door het volk, tergden de honden, plaagden de meisjes, en zochten in het gedrang naar buit.
Van waar dat gewoel en die vreugde? - Koning filips de Schoone had, tot groot genoegen der burgers, den zetel van het Parlement in de goede stad Parijs gevestigd, en hij-zelf, om getuige van het genoegen des volks te zijn, kwam met zijne drie zonen: lodewijk, filips en karel, de plegtige opening en eerste zitting van het Parlement bijwonen.
Het vertrek van de marmeren tafel, vóór de groote zaal des Parlements, was met eene ontelbare menigte nieuwsgierigen, vreemden en inlanders gevuld, die al het mogelijke deden om de ruimte, in de groote zaal voor 't volk bestemd, te bereiken; maar de hellebardiers, dáár tot bewaring der orde geplaatst, waren onverbiddelijk, en zoo een enkele hunner zich dóor eene goede gift bewegen liet, de anderen handhaafden hunne gestrenge en scherpe bevelen, in weerwil van de dringende beden der begeerigen.

{==350==} {>>pagina-aanduiding<<}

Onder hen, die door de schildwachten werden afgewezen, bevond zich een man rijzig van gestalte en op de wijze der Italianen gekleed. Het gelaat van dezen vreemdeling was schoon en regelmatig, zijne zwarte, doordringende oogen oefenden eene soort van betoovering uit, waarvan men zich geene reden kon geven. Maar toch was die veelvermogende blik onmagtig gebleven tegenover de onbewegelijkheid der schildwachten, en half verwonderd, half misnoegd wilde hij zich verwijderen, doch bij het uitgaan der kamer werd hij aangesproken door een rijk gekleed ridder, edel van houding en open van gelaat, die hem opmerkte.
- Naar ik zie, Messire! - sprak de ridder - wenscht gij in de groote zaal van het Parlement te komen, om er den Koning van Frankrijk te zien, in het midden van zijn hof, zijne ridders, zijne ministers, en zijne vrienden en getrouwen, bij de zitting van het Parlement?
- Helaas, ja, Monseigneur! - antwoordde de vreemde met een zucht, terwijl zijne fonkelende oogen den ridder aanstaarden - Maar ik ondervind, dat niet enkel de vruchten in den hof der Hesperiden met gestrengheid worden bewaakt.
- Uit uwe kleeding maak ik op, dat gij een vreemdeling zijt en wel uit Italië. Zou ik uw naam mogen weten, Messire!?
- Men noemde mij voorheen dante alighieri. Ik ben van Florence. Sedert ik, als balling, door Europa zwerf, heet men mij eenvoudig: dante, en onder dien naam heeft de herbergier in de straat Fonarre, waar de sprekende put uithangt, mij op de registers van zijne herberg doen inschrijven.
- Gij zijt dus een slagtoffer van de burgeroorlogen, die uw vaderland teisteren! Ik heb van uwen roem, uwen moed en uwe ongelukken gehoord, Messire dante! wees welkom in onze schoone stad! Gij zult een vriend in mij vinden.
- Aan wien boezem ik zoo veel belangstelling in? - vroeg dante verwonderd.
- Ik ben enguerrand de marigny. - antwoordde de ridder - Maar spoedig, volg mij! Ik zal u in de groote zaal brengen. De Koning komt welhaast; ik moet mij bij hem voegen: dat is mijn pligt en mijn voorregt! En gij, Messire de Florentijner!, vereer morgen op den middag den Intendant der geldmiddelen met een bezoek. Die Intendant is uw vriend en uw dienaar.

{==351==} {>>pagina-aanduiding<<}

En zonder antwoord te wachten ging enguerrand den vreemdeling voor, door de menigte der nieuwsgierigen heen, die eerbiedig ruimte maakten. Op die wijze kwam dante in de groote zaal.
Zij was in drie ruimten verdeeld: de eerste vormde het park of parquet, aan welks boveneinde de zetel (lit) des Konings was. Ter wederzijden van den zetel stond een hooge bank, bedekt met tapijtwerk vol leliën, en zoo geplaatst dat zij het gezigt des Konings door geheel de zaal niet konde hinderen. Die banken waren voor de regters en raadsheeren bestemd. Lager dan deze was wederzijds een andere bank, insgelijks bekleed met tapijtwerk vol leliën, en van de eerstgemelde alleen door mindere hoogte onderscheiden; zij heette de eerste bank en diende voor de Heeren van 's Konings gevolg: de hoofdschouten, regters en oud-advocaten. Procureurs en zelfs jonge advocaten mogten er geene plaats op nemen. In een der hoeken van deze ruimte waren twee schrijfplaatsen afgezonderd; de eene voor den eersten deurwaarder, belast met het afroepen der zaken; de andere voor den griffier.
De tweede ruimte der zaal was afgeperkt door een beschot ter hoogte van den elleboog, met een plat dekstuk, waarop de pleiter zijne stukken kon leggen.
Op een korten afstand van het eerste stond een tweede beschot, tot afscheiding van het publiek. Tusschen de beide beschotten waren banken met ruggen geplaatst, voor de advokaten, de procureurs en de belanghebbende partijen.
Inwendig was deze zaal in Gothischen stijl rijk betimmerd en fraai versierd. Die stijl was, ten gevolge der kruistogten, in Frankrijk inheemsch geworden.
Koning filips en zijne zonen, allen evenzeer hovaardig en prachtlievend, hadden in deze zaal eene indrukmakende weelde verordend, die niet geheel was zonder staatkundige bedoeling. Hunne opvolgers verhieven nog den indruk van dit aan het regt gewijde heiligdom en bragten, elk naar de eeuw, waarin hij leefde, rijke offers aan die edele praal. Elke koning was trotsch op die vergaderplaats van 't Parijsche Parlement. Zij was ook het eerste wat men aan bezoekende vreemde vorsten toonde; gelijks men oudtijds te Rome voorname bondgenooten of overwonnelingen, eerst en vóór alles naar het kapitool geleidde.

{==352==} {>>pagina-aanduiding<<}

De zaal was in die dagen tweemaal zoo groot als zij gekend is in het laatst der achttiende eeuw. Alleen door hare uitgestrektheid en hoogte boezemde zij reeds ontzag in. Hare wanden waren behangen met blaauw fluweel bezaaid met gouden leliën, op geregelde afstanden in doffen opgenomen, en van onder met kunstig gewerkte gouden franje gezoomd. De reusachtige vensters waren aan de zaal evenredig. Laken behangsels met goud en zilver geborduurd hingen er voor tot op de helft hunner hoogte, en keerden daar het buitenlicht. De niet bedekte helft der vensters prijkten met geschilderde glazen: heerlijke tafereelen van godvruchtige en andere belangrijke onderwerpen, die bewondering inboezemden; terwijl zij het invallende licht temperden. De zaal was daardoor met een soort van halven dag gevuld: een half duister, geheel overeenstemmende met de majesteit der plaats.
Men verbeelde zich die groote en grootsche ruimte ingenomen door rijen van raadsheeren en regtsgeleerden, in hunne plegtstatige kleeding; aan het boveneinde den Koning op zijnen zetel, omringd door zijne zonen in hun vorstelijk gewaad, en te midden van den prachtigen stoet zijner ministers en hovelingen; aan het benedengedeelte, in de ruimte voor het volk bestemd, eene talrijke zaamgepakte schaar van aanzienlijke mannen; en bij dit alles eene diepe stilte, door niets dan de plegtige stemmen der redenaars afgebroken; terwijl de indruk nog vermeerderd wordt door het gewigt der zake, de beroemdheid der sprekers, en de wegslepende bekoorlijkheid van hunne voordragt en stijl!
De Florentijnsche banneling had die verheven vierschaar met eerbied aanschouwd. Meer dan eens, door de welsprekendheid der redenaren in verrukking gebragt, rees hij van zijne plaats op, en de eerstemaal vergetende wáár hij zich bevond, zou hij in luide toejuiching zijne gewaardingen hebben uitgedrukt; indien niet toevallig de blik van enguerrand de marigny den zijnen ontmoet, en hem tot nadenken gebragt bad. - Geen wonder intusschen, dat dante zich in hooge mate door dien edelman verpligt gevoelde.
Eindelijk werd de zitting opgeheven; de menigte haastte zich naar buiten om ook dáár den koninklijken optogt te zien; terwijl filips, plegtig door de Magistraten geleid, zich door den voor hem en zijn gevolg bestemden uitgang langzaam verwijderde.

{==353==} {>>pagina-aanduiding<<}

Toen dante weder buiten kwam zocht hij de eenzaamheid op en gaf met smart zich over aan de treurige herinneringen, die zijne ziel bestormden.
- o Florence! o mijn vaderland! - zuchtte hij met gevouwen handen en de oogen in tranen ten hemel gerigt - verstoot gij aldus uwe kinderen! Zult ge mij voor altijd dit ellendig bestaan op den vreemden grond laten voortslepen! Gij hebt mij gebannen, Florence! De velden door het zweet mijner voorouders vruchtbaar gemaakt hebt gij met zout bezaaid! Het huis waarin ik 't leven ontving hebt gij omvergehaald, en mijn hoofd op prijs gesteld!...En waarom dat alles? Alleen omdat ik u vrij en gelukkig wilde maken, en voor eeuwig de partijen wilde breidelen, die aan uw binnenste knagen! In naam der vrijheid hebt ge mij verbannen, toen ik, in naam der vrijheid, u van ketenen wilde ontslaan! Ondankbaar, driewerf ondankbaar vaderland! mijn verstand om u te regeren, mijn moed om u te verdedigen verloochent gij; maar mijn dichterlijk genie, dat u roem schenkt, in weerwil van u-zelf, kunt ge niet verloochenen! - Florence! de wereld zal eenmaal uwe trotschheid en uwe magt vergeten; maar nooit vergeet de aarde, dat gij dante hebt zien geboren worden! Als eene vlammende komeet zweeft mijn naam boven u, o valsche stad! Als in de omwenteling der eeuwen uwe bolwerken, gelijk die van Troje, worden nedergeramd; als uwe praalgebouwen, gelijk die van Herculanum en Pompeji in de aarde verdwijnen, zal mijn naam alleen den uwen doen leven van geslacht tot geslacht! De reiziger zal immer aan de oevers van den Arno met eerbied stil staan en in elken steen, in elk bemost overschot van een weleer prachtig gesticht de sporen van mijne wieg wanen te ontdekken. ‘Eere zij dante!’ zal de vreemdeling roepen, en die onsterfelijke kreet zal eeuwiglijk mijne vijanden van magtelooze woede doen sidderen!
Als werktuigelijk keerde de dichter eindelijk naar zijne geringe herberg terug.
De hospes kwam hem nederig buigend te gemoet en dante, niet gewoon aan zulk eene beleefde ontvangst, zag hem vragend aan.
- Monseigneur, Messire, welke anderen titel moet ik u geven - sprak de herbergier - er is een page hier geweest om u van wege Monseigneur enguerrand de marigny te ver-
{==354==} {>>pagina-aanduiding<<}
zoeken, de uitnoodiging, welke hij u gedaan heeft, niet te vergeten.
- Niets anders? - vroeg dante.
- Niets anders! Alsof dit verzoek niet zeer veel ware! - Wat kunt gij meer verlangen? Eene uitnoodiging van den gunsteling des Konings, van den Kamerheer van Frankrijk, Kapitein van de Louvre en Intendant der Financiën en gebouwen. De uitnoodiging van een man, die zijne hand maar heeft te openen om goud te doen regenen!
- Kunt ge mij eenig avondeten doen geven?
- Monseigneur! ik heb gebraden wild en gevogelte; gerookte worsten van Reims, vruchten, conserven en overheerlijke Piemontsche kaas.
- Kaas van Piemont! Den weg naar Florence! Geef mij mijne lantaren en zend mij brood met een stukje van uwe kaas.
- Helaas! - zuchtte de waard - dat is een edelman die als een bedelaar leeft! Als de Hemel hém Intendant van Financiën deed worden zouden onze spaarpotten beter dan nu zijn gevuld!




1315.

Dertien jaren later was de geregtszaal van het Parlement weder met talrijke aanschouwers gevuld; maar de nieuwsgierigheid der menigte had nu eene geheel andere oorzaak; want de zitting betrof de eer en het leven van den aanzienlijksten der vroegere ministers.
Na den dood van filips de Schoone (in 1313) misbruikte de Graaf van Valois, oom van diens opvolger, het vertrouwen van den jeugdigen lodewijk X, om den val te bewerken van enguerrand de martigny, dien hij haatte. De schatkist was ledig, en hij beschuldigde hem van verduistering van 's rijks penningen. De geschiedschrijvers van dien tijd verhalen, dat de Koning, in den vollen raad, vroeg, waar de opbrengsten der belastingen en tienden gebleven waren, en daarop van den Graaf van valois ten antwoord kreeg, dat martigny er het beheer van had en er rekenschap van moest doen.
- Ik ben daartoe gereed. - sprak deze.
- Doe ze dan terstond! - hernam de Graaf.
- Ik heb - antwoordde de martigny - een groot gedeelte er van aan u ter hand gesteld, en het overige is ten nutte van den Staat uitgegeven.

{==355==} {>>pagina-aanduiding<<}

Toen schold de Graaf den Minister voor een logenaar, en de martigny de tegenwoordigheid des Koning en den rang zijns tegenstanders vergetende, schold hem terug. Dadelijk trok deze den degen. Men scheidde hen; doch na dit tooneel overreedde de Graaf, zonder veel moeite, den Koning, om den Intendant aan het misnoegen des gedrukten volks op te offeren. De martigny werd daarop in 's Vorsten paleis gevangen genomen en naar de Louvre gevoerd, waarvan hij Gouverneur was.
Eene door den Graaf benoemde Commissie werd met het onderzoek der zaak belast. Bij afkondiging met trompetgeschal werd ieder uitgenoodigd om zijne grieven tegen den gevangen Minister in te leveren. Er kwam niemand; toch zette men, op verdichte beschuldigingen zonder eenig bewijs, het zoogenaamde regtsgeding voort. Te vergeefs vroeg enguerrand om gehoord te worden. De Koning wilde hem doen hooren, doch valois onderdrukte 's Vorsten neiging tot regtvaardigheid. - ‘Sire! Sire!’ - zeide hij - neem u in acht! Men doodt de roofvogels, zonder zich aan hun gekras te storen.
De bewijzen waren te zwak om de martigny te veroordeelen; de boosheid nam dus andere middelen te baat. Bedienden van den Graaf, en daartoe omgekocht, verklaarden dat de echtgenoote en zuster van den gevangene toovermiddelen bezigden om hem te bevrijden, en daartoe de beeldtenissen des Konings en van valois hadden verbrand. (*) Deze beschuldiging, hoe dom, zelfs in dien tijd, was voldoende om beide die ongelukkige vrouwen in den kerker te doen werpen, en om de Commissarissen het doodvonnis over de martigny te doen uitspreken. Maar het was nog niet genoeg den ongelukkige te vermoorden; hij moest op de schandelijkste wijze sterven. Het vonnis verwees hem om te worden opgehangen aan de galg, die hij-zelf, als Magistraat, ten schrik der boosdoeners, op den heuvel van Montfaucon had doen oprigten.

{==356==} {>>pagina-aanduiding<<}

Om van dit vonnis kennis te nemen zat het Parlement op den 3den Mei 1315, en het deelnemend volk verdrong zich om den uitslag te hooren.
Eene sombere stilte heerschte onder de menigte. Zoo als zij de martigny beschimpt had, toen filips de Schoone hem met zijn vertrouwen vereerde, zoo stelde zij nu belang in zijn lot, nu hij een bedroevend voorbeeld was van de onzekerheid en wisselvalligheid der fortuin. Alle soorten van standen waren in en rondom het geregtshof bijeen. Onder de groepen van studenten en pages zag men burgers en handwerkslieden, hovelingen, schuitenvoerders en visschers vermengd, en angst en rouw stonden op alle gezigten te lezen.
Op een der treden van de trap die naar de poort van het paleis geleidde zat een vreemdeling in een wijden kapmantel gehuld; zijne donkere blikken schenen elk die uit de groote zaal kwam te ondervragen. Het volk week op zijde, toen één der pleitbezorgers in zijn deftig gewaad naar buiten kwam; maar de vreemdeling trad integendeel op hem aan, en zijn kap afwerpende vroeg hij:
- Seigneur raoul de prestes! is het werk des onregts reeds volbragt?
- Hoe, Seigneur dante! - riep deze uit, van verbazing een stap terug gaande - Gij hier! Wat doet gij in dit Capernaum?
- Mijn pligt. - sprak de Dichter - Ik heb het lot van den edelen de marigny eerst laat te Parma vernomen; maar besloot terstond om naar Parijs te gaan. Zoo kwam ik hier. Is het te laat? Wat heeft men in den Areopagus beslist?
- Het Parlement heeft het vonnis, dat onzen beklagenswaardigen vriend veroordeelt, bekrachtigd. Nooit werd er een boosaardiger geveld. Als de regtvaardigheid zich hier openbaarde, zouden de muren instorten, gelijk die van Jericho.
- De marigny veroordeeld! Dat is niet mogelijk! Meester raoul! gij hebt zeker niet wel verstaan. Sterfelijke regters moeten immers rekenschap doen aan den Onsterfelijken!....
- Hij is veroordeeld, Seigneur alighieri! het is maar al te waar: mijne ooren hebben de uitspraak gehoord; mijne oogen hebben zijne moordenaren in hunne vreugde aanschouwd, en morgen, op dit uur, hebt gij uwen beschermer en ik mijnen vriend reeds verloren.
- Veroordeeld! Uwe welsprekendheid, Meester raoul! heeft

{==357==} {>>pagina-aanduiding<<}
dan gefaald! Die welsprekendheid zou den schuldige redden; hoe veel te eer dan den onschuldige!....
- Beducht dat mijne vriendschap hem baten mogt, hebben zijne vijanden mij in de conciergerie doen sluiten, en 't is hunne wreedheid alleen, die mij thans in vrijheid heeft gesteld, om de bekrachtiging van het vonnis, dat de marigny van het leven beroofd, magteloos aan te hooren.
- Vloek over hen! Maar dat vonnis mag niet worden uitgevoerd! Gij moet tot het volk spreken; zijn moed ontvlammen; zijn medelijden opwekken! Help mij, raoul! Dat wij deze blokken bezielen! In die bewogene harten vonken van regt en barmhartigheid werpen! Als deze werklieden met hunne gewrichten van ijzer mij volgen, zal de galg voor dezen mordechaï opgerigt spoedig de nieuwe hamans torschen, die het heiligdom des regts door hunne gewetenloosheid bezoedelen! Kom raoul! Eere zij God! Schande en dood aan de boozen!
- Stelt gij u Parijs als Florence voor? Meent gij dat ook hier duidelijk begrepen partijen bestaan? In 's hemels naam kom terug van die dwaling! Misschien bewoogt gij eenig gemeen, immer tot opstand gereed in de hoop op regeringloosheid; maar nooit de wezenlijke burgers, die boven alles rust en orde begeeren. Ook, hoe vurig ik met u wensch onzen vriend gered te zien, noch zijn leven, noch ook het mijne zou ik willen koopen ten koste van een burgerkrijg.
- Dus moet hij dan omkomen! Als stille aanschouwers moeten wij ons scharen achter de schandelijke kar, die den onschuldige naar de moordplaats voert!
- Wij moeten ons buigen voor de wet, en bij zaken naar de wet beslist zwijgen. Dat is mijn pligt en de uwe nog meer, die hier een toevlugtsoord gevonden hebt. Zoudt gij voor genoten gastvrijheid tweedragt en verderf stichten?!
- Het zij zoo; ik onderwerp mij. Maar breng mij bij het gezin van den rampzalige. Ik moet dat zien.
- Gaarne. - sprak de advocaat - Volg mij; aan die begeerte kan voldaan worden.
Ofschoon zij bijkans gefluisterd hadden was hun gesprek toch ten deele gehoord, en ging de mare der bekrachtiging van groep tot groep. De algemeene verontwaardiging begon een dreigend aanzien te krijgen, toen eene compagnie boogschutters,

{==358==} {>>pagina-aanduiding<<}
door hellebaardiers ondersteund, en met den Graaf van valois-zelven aan het hoofd, het paleis deed ontruimen en de menigte daar buiten terug en uit elkander dreef.
Dante en raoul de prestes kwamen intusschen aan een gering huis op den Mont-Saint-Hilaire, de nederige woonplaats van de echtgenoote, zuster en kinderen des ongelukkigen. Eene oude dienstbode deed open en bragt hen in eene achterkamer, waar de beklagenswaardige familie bijeen was.
- De Goedertierne zij met u! - sprak raoul. - Hij schenke u kracht van ziel, evenredig aan uwe rampen!
- Ik versta u! - sprak Mevrouw de marigny - Het Parlement heeft het vonnis der Commissie bekrachtigd!
Op deze woorden barstten allen in tranen uit.
Dante beschouwde met aandoening dit tooneel van diepe smart.
- Weest sterk! - hernam raoul - Volgt uwen echtgenoot, uwen broeder na, in godvruchtige onderwerping! Toont u zijner waardig! De Heer bereid hem den onvergankelijken palm der overwinning. Ook op de aarde zal hij dien verwerven: de nakomelingschap zal in hem nog meer den burger dan den martelaar vereeren.
Helaas, de wanhoop wil redding; maar is niet toegankelijk voor woorden van troost.
- Ik breng u - vervolgde hij - een balling dien gij weleer in uw paleis hebt ontvangen: dante alighieri, de Toskaansche homerus is hier gekomen om de marigny ware het mogelijk geweest te redden. Met het zwaard in de hand wilde hij zijn beschermer en vriend aan diens beulen betwisten. Dat zou voor hen beiden en voor allen noodlottig zijn geweest; maar ik heb hem herwaarts gebragt; want het is zoet in zulk eene droefheid bezocht te worden door hen aan wier verheven geest de Almagtige de toekomst der wereld schijnt vertrouwd te hebben.
- Dank, dank voor uw mededoogen, Seigneur alighieri! - riep de ongelukkige gade uit - Dank voor uw liefdevolle gehechtheid! Wij zullen wat gij voor ons hebt willen doen, nimmer vergeten.
- Het is juist vijftien jaren geleden - sprak dante - dat de marigny mij aansprak en in zijn paleis noodigde; waar

{==359==} {>>pagina-aanduiding<<}
hij mij alles aanbood, wat door mecenas weleer werd aangeboden aan mijn vader en leidsman virgilius. Ik wenschte mijn vaderland, ten minste zijne grenzen, weder te zien: - de marigny schonk mij een gouden staf, en behandelde mij vorstelijk. De gedachte aan zijne edele gastvrijheid en weldaden zal mij nooit verlaten. Gelukkig, wanneer ik thans een gedeelte van mijne schuld zal mogen aflossen. Ik kan, helaas, uwen echtgenoot, uwen broeder niet redden; maar ik kan ten minsten u en de kinderen van mijnen vriend tegen het verschrikkelijke van de armoede beveiligen. o Volgt mij! Florence uitgezonderd, dat mij gebannen heeft, betwisten al de steden van Toscanen en Lombardije elkander mijn bezit: Ravenna biedt mij een paleis aan; de Hertog van Milaan wil den last der regering met mij deelen; Venetië heeft mij op zijn gouden Boek ingeschreven, en wil mij plaatsen als Dichter, en tot Admiraal over zijne vloot benoemen; Rome, dat weder een Senaat verlangt, noodigt mij, door afgevaardigden, om het Kapitool, den zetel der Dictatuur, en het altaar der overwinning te komen herstellen....Ik heb die schitterende aanbiedingen afgeslagen; want ook op mijn hart heeft een adder zijn venijn gestort; maar gaat met mij, en ik wil alles aannemen. Mijne kruin zal den dichterlijken lauwerkroon afwerpen, om den hoofdband des Dictators, of de helm des krijgsmans te aanvaarden, en ik zal u in Italië zoo hoog plaatsen als gij in Frankrijk zijt geplaatst geweest.
Dante sprak aldus met eene buitengewone verheffing. Zijn blik, gebaren en stem, alles aan en in hem beantwoordde aan de vurige geestdrift en betooverende zoetvloeijendheid des dichters en aan het ontembaar krachtgevoel van het geëerbiedigd hoofd eener Staatspartij.
- Ontvang mijnen dank - antwoordde de gade van de marigny - mijne zuster, mijne kinderen, noch ik zullen ooit uwe edelmoedige aanbiedingen vergeten. Maar alles legt ons den pligt op, Frankrijk niet te verlaten. Hier zal het overschot mijns echtgenoots rusten, en wie beseft beter dan gij wat wij aan zijne assche en nagedachtenis verschuldigd zijn.
Dit hoorende liet dante het hoofd op zijne borst zinken.
- Gij hebt gelijk, edele vrouw! - hernam hij somber, na eene poos - Maar kan ik dan niets voor u doen?

{==360==} {>>pagina-aanduiding<<}

- Dante! - antwoordde zij, diep bewogen - deze mijne twee kinderen bemin ik, zoo als slechts eene moeder beminnen kan; welnu, indien het mij niet gelukt de eer van hunnen naam, en hen-zelven te herstellen in hunne bezittingen, dan zal ik die kinderen aan u zenden, om uwe aangenomen kinderen te zijn; terwijl ik in een klooster hunnen vader beween en God bidde voor hen en voor u. (*)
- Die heilige belofte aanvaard ik - antwoordde dante met vuur - en ik reken er op dat gij ze niet zult vergeten. - En toen zijn kaproen afnemende, dat de gouden kroon zigtbaar werd, hem onlangs door Rome geschonken, vervolgde hij: - Vaarwel, edele Vrouw! ik keer naar Italië terug, en indien ge mij eenmaal uwe kinderen aanvertrouwt, zend hen alsdan aan dante alighieri....op het Kapitool.
Dit gezegd hebbende opende de banneling zonder verderen afscheidsgroet de deur en ging heen.
Des anderen daags zag op de hoogte van Montfaucon een man het schandelijke doodvonnis aan de marigny voltrekken. Niet verre van hem af stond ook de Graaf van valois, de aanlegger en bewerker van dien Godvergeten moord. Toen het vonnis voltrokken was, ging de man op den Graaf af en sprak hem aan:
- Graaf van valois! uwe goddeloosheid zal haar loon erlangen. Gij zult ellendig sterven; (†) doch daarmede zal uwe straf niet eindigen: God zal u straffen in de eeuwigheid, en ik zal u straffen op deze aarde. Tot aan het einde der eeuwen zal ik uwe gedachtenis doen vervloeken.
- Arme gek! Wie zijt gij? - vroeg de Graaf.
- Ik ben dante alighieri. - was het eenvoudige maar fiere antwoord.
De Graaf stond verbaasd en zag voor zich, maar toen hij weêr opzag was de dichter onder de menigte verdwenen.
Dante hield woord. In zijn ‘Paradijs’ heeft hij het ideaal van een groot Minister en Staatsman geschilderd: - dat is enguerrand de marigny. In zijne ‘Hel’, daarentegen, schildert hij een trouweloos regter en verraderlijk raadsman der kroon, en sleept dien naar het galgenveld, en werpt hem in de gloeijende klaauwen des Satans: - dat is de Graaf van valois.
(Uit het Fransch.)


{==361==} {>>pagina-aanduiding<<}

Mengelwerk.

Nog een Blik op Lieven Janssen Kaarsemaker.

Door N.E. Ernst Vetten, predikant te Serooskerke, in Walcheren. (*)

Het is tegenwoordig aan de orde van den dag, den blik te vestigen op de dagen van ouds, en vooral na te vorschen, wat vroeger in ons Vaderland is voorgevallen. Wie zal het wraken, wie het niet veeleer toejuichen, dat uit oude oorkonden wordt opgerakeld, wat lang verborgen bleef? Bewonderen moeten wij het taai geduld, de ijzeren vlijt, de veelomvattende belezenheid en het kritisch oog dier oudheidkundigen, welke ons niet alleen de resultaten van hun wetenschappelijk onderzoek met prijselijken ijver mededeelen, maar meestal die spijs op zulke sierlijke schotels opdisschen, dat daardoor de eetlust van het smaakvol publiek steeds geprikkeld en de begeerte naar meer opgewekt wordt. Dikwerf, gehuld in een romantisch gewaad - doch zonder verzaking van historische waarheid en trouw; anders ware het te misprijzen, - zien wij belangrijke personen en merkwaardige feiten ons zóó naar het leven en in het kostuum van hun tijd voorgesteld, dat wij gemakkelijk met een weinig verbeelding ons in die eeuwen kunnen heendenken, waarvan wij anders door eene groote tusschenruimte gescheiden zijn. Vaak wordt een verrassend licht verspreid over feiten, die lang onbekend waren of averegts wer-
{==362==} {>>pagina-aanduiding<<}
den beoordeeld. Vaak worden zij die vroeger ten onregte gevierd en in den wierookdamp van lof en toejuiching gehuld werden, van het pedestal hunner gewaande grootheid afgerukt. Anderen daarentegen, welke door wangunst en partijzucht in het stof der vergetelheid bedolven lagen, ziet men wettiglijk in hunne eere hersteld en den lauwerkrans der bewondering, hun niet langer onthouden, als een billijke schatting van ware verdiensten, door het nakroost hun toegebragt. Die schatting, - zij is van te hooger waarde, omdat hare onpartijdigheid en de bevoegdheid dergenen, die haar toezwaaijen, zelfs aan den minsten schijn der verdenking niet onderhevig zijn. Immers na zoo vele eeuwen zwijgen liefde en haat; gunst en ongunst. Het lang vermolmd gebeente boezemt geene vrees of hoop meer
in. Volks- of godsdiensthaat, of burgerlijke partijschap, die zoo vele echte verdiensten verwaarloosden en vertraden, zoo vele schijnverdiensten ten hemel verhieven, zijn dan bij de meesten lang bejammerd, geboet en vergeten. De nijdige mededinging, die den mond des roems houdt toegeklemd, misgunt slechts aan den levende de toejuiching der levenden. De vleijerij mist haar doel, wanneer 't hen betreft, wier grafzerk het eijfer der grijze oudheid vermeldt. Geen ambt, geen voordeel, geene welvoorziene tafel, niets van hetgeen haar bekoort, kan zij wachten van den gestorvene, wiens naam, wiens geslacht niet meer overig is, en die vaak reeds vergeten zou zijn, indien hij niet toevallig uit het graf der vergetelheid ware opgedolven. En gelijk waarheid en deugd wel voor een tijd verdonkerd en als ballingen verstooten kunnen worden, maar eindelijk in het hart dat zijne ledigheid niet langer dragen kan, tot haren zetel worden teruggeroepen, zoo wreekt de nakomelingschap de regten van miskende verdiensten. (1)
Onder de groote mannen welke tot dit tal behooren, mogen wij met gewestelijken trots lieven janssen kaarsemaker noemen. Zeeuw van geboorte, en in heldendaden hebbende uitgemunt die aller bewondering verdienen, schijnt het onbegrijpelijk, dat slechts, voor zoo ver ik weet, bij een onzer oudste historieschrijvers uit dat tijdvak, zijn naam en dan nog maar alleen ter loops voorkomt. (2) Doch aan den anderen kant is het niet vreemd: ‘dat bij mangel van juyste aanteekening, de heughenis gespilt is van verscheyde door-
{==363==} {>>pagina-aanduiding<<}
luchtige daaden door donkere persoonen bedreeven. Veelen meede, van degeenen, dien 't geluk der vermaartheid te beurt viel, hebben nooyt, nocht eenighen hunner naakoomelingen 't loon hunner verdiensten genooten; 't zij mits te vroegh een overlijden, oft bij gebrek van volharden in de goede zaake, oft door ondankbaarheit oft onmaght van andren om alles behoorlijk t' erkennen.’ (3) Grootendeels was het ondankbaarheid, waarom kaarsemaker niet kreeg wat hem wettig toekwam. Moest hij in zijn leven bedelen om eene belangrijke somme gelds, die hij edelmoedig ten behoeve van het Vaderland had voorgeschoten, - en het blijkt ons nergens dat die schuld immer is afgedaan; - niet minder achterlijk bleef men in de kwijting van eene andere schuld, die niet zijne beurs maar zijn roem gold. Staatkundige partijzucht wilde zijne verdiensten niet erkend, maar zoo veel mogelijk in het donker geplaatst hebben, en schijnt zelfs de drukpers van dien tijd genoeg onder de knie te hebben gehad, om dat laag oogmerk te bereiken. Vandaar dat anders onbegrijpelijk stilzwijgen, ook bij het vermelden van belangrijke feiten waarbij kaarsemaker de voornaamste rol gespeeld heeft. Het zijn echter de slechtste vruchten niet waaraan de wespen knagen. En, gelijk Vader cats zegt: ‘al is de leugen nog zoo snel, de waarheid achterhaalt ze wel.’ Op het laatst der
vorige eeuw zijn kaarsemakers eigenhandig geschrevene Memoriën aan het licht gebragt, waaruit waarheid en goede trouw ons tegenwasemen. (4) Zonneklaar wijzen zij aan welk een groot man hij geweest is, en hoe hij in onze eeuw van standbeelden-manie evenzeer een openbaar gedenkteeken zou waardig zijn als zoo vele anderen.
Ingenomen met al wat ons Zeeland betreft, deed ik reeds vroeger u een blik werpen op een enkele bladzijde uit 's mans leven. (5) Ofschoon zij wel een van de merkwaardigste is, daar hier de bron rijkelijk vloeide, hoop ik dat er uwe begeerte door geprikkeld is, om ook het overige van onzen held te vernemen. Bereid dat mede te deelen, moet ik u vooraf doen opmerken, dat de zamenstelling van dit stukje mij weinig moeite gekost heeft, dewijl de bronnen te duidelijk, en, helaas! te weinig in getal zijn; dat de romantische vorm mijne krachten te boven gaat; dat het, uit gemis aan volledige bescheiden, niet meer dan eenige grepen uit 's mans leven kan bevatten;

{==364==} {>>pagina-aanduiding<<}
dat ik duidelijkheidshalve verpligt ben eenige vroeger vermelde bijzonderheden beknopt te herhalen; eindelijk, dat het voor te dragene voor den geletterde geene de minste, voor het groot publiek misschien eenige waarde hebben kan.
Ik bidde u, neemt het geringe voor lief!

Lieven janssen kaarsemaker was door de Voorzienigheid bestemd, om eene belangrijke rol op het tooneel der wereld te spelen. Gesproten te Zierikzee uit een aanzienlijk geslacht, dat de hoogste eereposten in zijne vaderstad bekleed heeft, had hij door zijne geboorte het regt, of ten minste de billijke verwachting ontvangen, van in het bestuur der burgerlijke Maatschappij een niet gering aandeel te bezitten.
Slechts twaalf jaren oud, ontrukte hem de dood van het geleide en de voorlichting eenes waardigen vaders, en beroofde hem van eenen steun, naauwelijks te vergoeden door de teederhartigste en verstandigste zorge eener brave moeder. (6) Zoo is 't als of het menigmaal der Voorzienigheid behaagt, Haar werk met geen ander te deelen, maar hen, die Zij tot iets groots verordend heeft, aan Haar eigen hand alleen op te voeren tot het hooge doel hunner bestemming.
Ik zal u niet bezig houden met de bijzonderheden van zijnen kinderlijken leeftijd, noch met den letterarbeid zijner jongelingschap. Voor een groot deel is dit alles ook onbekend. Genoeg, dat de kiem toen gelegd werd, waaruit later de vruchtrijke boom zich heerlijk ontwikkelde. (7) Na het eindigen zijner letteroefeningen, waarschijnlijk op Leuvens Hoogeschool, en het volbrengen eener reize door een aanzienlijk deel van Italië, was hij in zijne vaderstad teruggekeerd. Daar kon hij in het duister niet blijven schuilen. Kenners merken spoedig den echten diamant op. Dra werd hij geroepen, om met zijne ongemeene talenten ten meesten oorbaar des lands te woekeren. Onderscheidene eer-ambten werden hem opgedragen. Tot medelid van Zierikzees Achtbare Regering werd hij verkoren, en heeft er zelfs de Burgemeesterlijke waardigheid bekleed.
Men behoeft den aard van het toenmalig Staatsbestuur, en de wijze der inrigting hiervan slechts oppervlakkig te kennen, om te beseffen, dat in een tijd van verwarring, van oorlog en volksberoering, als waarin kaarsemaker leefde, zijn

{==365==} {>>pagina-aanduiding<<}
werkkring niet van de gemakkelijkste was, en het dichterlijk beeld: ‘rozen zonder dorens’, indien het ooit op dit leven van toepassing zij, echter hem niet gold. Weet, dat hij die bange jaren heeft doorworsteld, waarin het tot hooger licht ontwaakte Nederland met reuzenkracht tegen het magtig Spanje opstond, en alvaas snerpende gecsselroê gevoelde, niet alleen in been maar ook in bloed; doch ook met Gods hulp den verwaten despoot schaamrood deed afdeinzen, en de zonne van godsdienstige en burgerlijke vrijheid in vollen glans zijnen bodem zag beschijnen.
Doch kaarsemaker was de man niet om voor zwarigheden en gevaren, die hem van alle kanten tegenstormden, terug te beven. Gelijk schranderheid en praktisch vernuft de grondtrekken van zijne geestvermogens uitmaakten, zoo was hij bezield met eenen onbetwistbaren heldenmoed. Wat hij op de Hoogeschool niet kon leeren, dat leerden hem de tijdsomstandigheden: eene krijgsmanstaktiek waardoor hij op het oorlogsveld geheel te huis werd. Voegt hierbij eene ijzeren wilskracht! ‘Voorwaarts!’ was zijne leuze, ook al stapelden zich bergen van moeijelijkheden voor hem op. ‘Voorwaarts!’ zoo het de uitvoering van plannen gold, die, door een scherpzinnig oordeel hem aan de hand gedaan, door een onkreukbaar geweten niet werden afgekeurd. Bewonderenswaardig was ook het kloek beleid, waarmede hij van alle bedenkelijke omstandigheden, zoo wel in de raadzaal als in den krijg, partij trok tot bereiking van het doel door hem beoogd. Ook in het dreigendst gevaar wist hij van geen mompen, van geen zwijgen, van geen bukken: neen, altijd kwam hij rondborstig voor zijne meening uit, zoo de waarheid in het spel kwam, of de partij die hij zich eenmaal op Staatkundig terrein van ganschen gemoede gekozen had. Ingevolge de les van onzen Goddelijken Meester paarde hij evenwel met duiven-opregtheid, de voorzigtigheid der slange. Even als willem van oranje vermogt hij bedektelijk te zwijgen, waar spreken nadeel zou hebben berokkend. Was hij in benarde omstandigheden, waaruit menigeen zich niet zou hebben gered, door moed en schranderheid wist hij de listige raadslagen zijner vijanden te verijdelen; zoodat hij menigmaal met den Psalmist kon juichen: ‘Onze ziel is ontkomen als een vogel uit den strik des vogelvangers.’ (8) Wel staat het niet met zoo vele woorden ver-
{==366==} {>>pagina-aanduiding<<}
meld, of hij ook nog uit een hooger beginsel bedrijvig was, of de vreeze des Heeren zijn hart vervulde. Ware vroomheid echter kenmerkt zich door
daden, gelijk het deugdelijke gehalte van den boom zich in vruchten openbaart. En is dit zoo, dan zal men meer dan één spoor van Christelijk leven bij hem ontdekken. Niemand kan hem nogtans betwisten, dat eene gloeijende liefde voor het Vaderland, eene innige gehechtheid aan zijnen geboortegrond, en al wat daarmede in betrekking stond, een voorname drijfveer, ja het leven van zijn leven was. En zou nu die blakende vaderlandsliefde, vooral in dien tijd, niet in een hooger element, in dat der Godsdienst, steun en voeding gevonden hebben? Aan zijn Vaderland was hij opregt, standvastig, innig verknocht. Voor zijn Vaderland waren geene opöfferingen hem te groot, geene bezittingen hem te dierbaar, ja zelfs zijn leven achtte hij niet te kostelijk. Nooit heeft iemand hem verdacht, dat zijne Vaderlandsmin slechts een mom ware, om daaronder baatzucht en zelfbejag te verbergen. Zijne levensmanier was niet hoofsch, maar op eenvoudig burgerlijken voet ingerigt. Nooit rigtte hij weelderige banketten aan, want, zeide hij: ‘voor 't geen een prachtige tafel kost, kan men een oorlogschip uitrusten.’ Achtte titus elken dag verloren waarop hij geen weldaad kon bewijzen; hij, waarop hij het Vaderland niet van dienst kon zijn. Innig verbonden met den Prins van oranje, die hem hield in hooge waarde, was hij een gezworen vijand van de Spaansche overheersching, en had met filips den Tweeden een strijd op leven en dood aangegaan. Zijne medeburgers bij te staan en hen te helpen met raad en daad, met goed en bloed, dat was zijne deugd en vreugd. Vriendelijk en voorkomend jegens allen, stond zijn huis dag en nacht voor elk, zelfs voor den geringsten open. Door zijne inschikkelijkheid en vastberadenheid wist hij alle harten te winnen, en hij genoot de volksgunst in eene mate, die menigeen hem benijdde. Als gedragen op de handen der menigte, bepleitte hij menigmaal hare zaak tegen den
overmoed der grooten, was de beschermer harer regten en privilegiën, en sprong edelmoedig voor haar in de bres, wanneer het hare belangen gold. Hierdoor werd de wangunst der Zierikzeesche Aristocratie hevig tegen hem opgewekt, die, met hart en ziel aan Spanje gehecht, niet kon dulden, dat één uit haar midden

{==367==} {>>pagina-aanduiding<<}
een anderen toon aansloeg. Nimmer vergat zij, dat hij die in dezelfde raadzaal en aan dezelfde tafel met haar aanzat, eene leuze aanhief, die haar als snood verraad in de ooren klonk; dat hij hare Spaanschgezinde bedoelingen tegenwerkte, en de menigte in fellen haat tegen alva, (haar uitverkorene!) steef. Zoo veel mogelijk zocht zij hem, dikwerf kleingeestig genoeg, te kwellen en zijn leven te verbitteren. (9) Vooral barstte hare volle woede tegen hem los, nadat hij een dertigtal Spaansche schepen, die een aanslag tegen Zierikzee in den zin hadden, in den grond had geboord. Dit ongehoord wapenfeit, door ongeoefende burgers tegen de geoefendste krijgslieden van Europa volbragt, en reeds genoeg om kaarsemakers naam onsterfelijk te maken, deed den haat der Spaanschgezinde partij in zijne vaderstad feller dan ooit tegen hem ontbranden. Slechts een kwart uur later, - en kaarsemaker ware in de magt van alva geweest. Doch heimelijk gewaarschuwd dat er een aanslag tegen hem werd gesmeed, ontkwam hij door eene spoedige vlugt het dreigend gevaar. Hoewel hij het gansche land door werd nagezet en ingedaagd, bleven toch alle pogingen om zich van zijn persoon meester te maken vruchteloos. Zigtbaar beschermde de Voorzienigheid het leven eens mans, die nog menige gewigtige dienst aan zijn Vaderland moest bewijzen, voor dat hij van het tooneel dezer wereld aftrad.
Konden zijne vijanden zich nu op zijn persoon niet wreken, hij werd van alle zijne waardigheden ontzet, zijn naam eerloos verklaard, zijn huis onder den voet gehaald, en zijn goed, na verbeurd te zijn, openlijk geveild. Hij-zelf kwam vrank en vrij bij den Prins van oranje, toen te Hattingen gelegerd. Met open armen werd hij door dien Vorst ontvangen, die zulk eene bijzondere takt had om terstond ware verdiensten op te merken, en ze dáár te gebruiken waar zij 't Land het meeste voordeel konden aanbrengen. Dadelijk stelde hij hem aan tot Gouverneur van Zeeland beoosten Scheld, wanneer dit deel van ons gewest uit Spanjes kluisters bevrijd zoude zijn. Het was echter kaarsemaker, vurig van geest gelijk hij was, onmogelijk tot zoo lang stil te zitten, en zijn talent als in de aarde te begraven. Misschien was het wel op raad van Oranje dat hij met den Graaf van den bergh, 's Prinsen zwager, zich vereenigde, om te trachten

{==368==} {>>pagina-aanduiding<<}
den vijand belangrijke afbreuk te doen. Het scheen als of de overwinning, waar hij zich vertoonde, zoo te water als te land aan zijne schreden was geboeid. In den ongeloofelijk korten tijd van acht dagen, had hij zes steden: Kampen, Zwolle, Geelmuiden, Hasselt, Vollenhove en Amersfoort aan de magt van Spanje ontrukt.
Altijd echter trok zijn hart naar zijn geliefd Zeeland. Eene inwendige stem, als of het eene Profetenstem ware, scheen hem steeds daarheen te wijzen, als het gewest, waar nog glorie bij glorie aan zijnen naam zou worden toegevoegd. Zoodra was Zierikzee niet van het Spaansche juk verlost, of hij vloog als op arendsvleugelen derwaarts, gelijk een kind naar eene teêrbeminde moeder, die het in lange niet heeft gezien. Elk naar zijn eigen regtschapen inborst beoordeelende, meende hij dat de wrok der Zierikzeesche regering nu geheel zou zijn uitgedoofd. Maar ja wel, de oude veete vertoonde zich van nieuws. Vrees kwam er bij, nu kaarsemaker de handen ruim had, voor eene geduchte tuchtiging, wegens hun snood vergrijp tegen hem. Zij zette hem daarom den voet dwars, belemmerde hem in de aanvaarding zijner hooge waardigheid, en noodzaakte hem bij den Prins van oranje andermaal zijn nood te klagen. In dien tijd van groote verwarring, wist men niet waar de Vorst zich ophield. Met den bekenden petrus dathenus zocht kaarsemaker hem met groot gevaar tot Wezel toe, en vond hem eindelijk te Leiden. Tot groote vreugd zijner vijanden, en niet minder tot diepe smart zijner talrijke aanhangers, was reeds het gerucht verspreid, dat kaarsemaker op zijnen togt in 's vijands hand gevallen en deerlijk mishandeld was.
Geen magt op de aarde is in staat, dierbare namen, welke de volksgunst in hooge mate en langs den regten weg verkregen hebben, uit de harten der menigte te roeijen. Mag zij al voor een poos zich door den schijn laten blinddoeken, weldra heeft haar scherpziunig oog den wezenlijken behartiger van hare belangen onderscheiden van den listigen intriguant, en weet beiden op den regten prijs te stellen. Zoodra was de waarheid niet aan het licht gekomen, dat onze held behouden bij willem van oranje was, of een deftig gezantschap wordt door het Zierikzeesche volk naar den Prins te Delft afgezonden, met de ernstige bede, daar de Stedelijke Magistraat hun vertrou-
{==369==} {>>pagina-aanduiding<<}
wen verloren had, om kaarsemaker, wiens naam hun altijd onvergetelijk en geliefd gebleven was, tot hunnen Opperbevelhebber te mogen hebben. Nu kwam hij weêr de stad zijner vaderen binnen, onder het schild van oranje, en bekleed met hoog gezag. Zijn intogt geleek een zegepraal. Wat al gejuich en gejubel langs straten en havens. Heel de burgerij was opgetogen van vreugd, en gaf aan hare blijdschap in de hartstogtelijkste uitboezemingen lucht. En - de Regering, die kaarsemaker zoo grievend beleedigd had? Was haar kwaad vermoeden gegrond? Had zij het nu zwaar te verantwoorden? - Hij wreekte zich, gelijk de Christen zich alleen wreken moet. Door te vergeven en te vergeten, en ze vriendschappelijk te bejegenen, als of er nooit eene bloedige veete tusschen hen had bestaan, hoopte hij kolen vuurs op zijner vijanden hoofd, zoodat zij, glocijend rood van schaamte, bekennen moesten: kaarsemaker is edeler dan wij!
Meent echter niet, dat het nu rustig en vredig was in den lande; integendeel: het oorlogsvuur blaakte feller dan ooit. Ons arm Vaderland geleek een schip, dat, door hevigen storm beloopen, midden tusschen klippen en banken, slechts nog aan een nood-anker vastgehecht, op het punt is in de branding aan stuk geslagen te worden. Wanhopig zag men naar vreemde hulp uit, en had daartoe het oog op Engeland gevestigd. Onder de verdienstelijke mannen, welke naar Koningin elisabeth in ambassade werden afgevaardigd, was ook onze kaarsemaker op speciaal verzoek van den Prins, die wist dat hij méér kon dan met gespierde vuist het zwaard hanteren. Het Vaderland riep hem, en daarom zag hij er niet tegen op, in het midden van den winter, de bulderende golven der Noordzee, van alle kanten door Spaansche kruisers omringd, over te stevenen. Gelukkig zoo hij slechts het Vaderland van dienst kon zijn, liet hij daarvoor eigen welzijn en zelfbehoud geheel in de schaduw treden.
Teruggekeerd deed hij, als Gouverneur van Beoosten Scheld, nu voortaan de Zeeuwsche stroomen van zijnen wapenroem weêrgalmen. Daar staat hij slechts met weinig volks op het havenhoofd van Bergen-op-Zoom, maakt zich meester van het vijandelijk geschut en voert het in triumf naar Zierikzee. Gaat naar Rammekens, - kon de Zeeburg spreken, het zou u vertellen, dat het vol zat met Spanjaarden, en echter aan zijn voet,

{==370==} {>>pagina-aanduiding<<}
waar de golven klotsen, zeventien kleine schepen van den vijand door onzen held werden genomen en verbrand! Zege op zege behaalde hij, en de onvermoeide man wist niet, wat het zeggen wil: op verworven lauweren zachtkens in te sluimeren. Op de reê van Bergen-op-Zoom schijnt hij echter ingesluimerd. Zestien treffelijk uitgeruste oorlogschepen staan onder zijn bevel. Zij liggen daar reeds weken achtereen ten anker, in diepe rust, als of het vrede ware van rondomme. Echter wordt op dit oogenblik Haarlem belegerd; alle Hollandsche vaartuigen heeft men daarom op het meer, dat aan die stad grenst, noodig; open ligt de zuidkant van Holland bij gebrek aan krijgsvolk; en ongedekt zijn de stranden van dat gewest, bij gemis van uitleggers. Met een fijn krijgsmansoog heeft kaarsemaker het groot gevaar, dat Holland dreigt, doorzien. Daarom heeft hij den post van gevangenbewaarder op zich genomen: de Bergsche haven is de gevangenis, en de gevangenen zijn veertig Spaansche schepen, die hij er in joeg, en naauw opgesloten houdt. Meent echter niet dat dit weinig te beduiden had, naauwelijks der vermelding waardig. Integendeel, ziet, arend van dorp, zijn opvolger, acht het beneden zich, de langwijlige taak, door kaarsemaker op zich genomen, langer voort te zetten. De haven wordt niet meer bewaakt, de Spaansche schepen raken in het ruime sop, en weldra gilt de noodkreet door het gansche land: Zierikzee wordt belegerd, en Schouwen te vuur en te zwaard verwoest!
Onder alle de heldenfeiten van kaarsemaker is er een, overwaardig om met onuitwischbare letteren in 's Lands historie gegriffeld te staan. Hier speelt hij geene lijdelijke maar hoogst bedrijvige rol. Hier heeft de groote man alle zijne krachten als in één brandpunt verzameld. Hier treedt de krijgsman, niet minder de held, in heerlijken glans ten tooneele. - Meer dan ééns had alva getracht, Middelburg, dat toen nog Spaansche bezetting had, van toevoer te voorzien. Telkens had hij het hoofd gestoten. Hij was echter de man niet, om spoedig eeen ontwerp op te geven. Daar nadert statig langs de boorden van den Scheldestroom eene geduchte vloot. Te vragen behoeft men niet: van welke natie? Kenbaar is zij aan hare vlaggen en wimpels. Onder karel de Vijfde prijkten Spanjes schepen met den dubbelen arend, het Keizerlijk wapen, in hunne standaarden. Nu wappert het Bourgondisch kruis hoog

{==371==} {>>pagina-aanduiding<<}
in de lucht van de masten van een honderdtal schepen. Onder die zeekasteelen zijn er van de eerste grootte. Treffelijk van alle oorlogsbehoeften voorzien, met dapper krijgsvolk bemand, en met ervaren bevelhebbers aan het hoofd, scheen er nu alle kans om wèl te slagen. Voortzeilende, doemde weldra het schoone Walcheren uit den waterplas op. Het is, als of wij sanchio d'avila, met innig zelfbehagen zijne handen wrijvende, op het dek van het Admiraalschip rustig zien op- en neêrgaan. Hij is de Opperbevelhebber der vloot, die hoogen roem heeft wegens moed en ongemeene krijgstalenten. Aan geene mindere handen heeft alva haar lot toevertrouwd. Het kan niet missen, denkt d'avila, met een glimlach op het gelaat, of spoedig zal ik te Middelburg, zonder slag of stoot, zijn ontscheept, en mijnen Hertog een welkom berigt kunnen toezenden. Vóór hem lag wel de kleine vloot der Watergeuzen, maar wat vermag de muis tegen den leeuw? Verwonderen zou het hem niet, dat zij spoedig de ankers kapte, alle zeilen bijzette, en het hazenpad koos; te meer omdat de Spaansche Vlootvoogd wist, dat ewout pieterse worst en boudewijn ewouts, anders Zeelands grootste waterhelden, door ziekte afwezig, het opperbevel niet konden voeren. Nog grooter vreugd had d'avila gesmaakt, ware het hem bekend geweest, dat de Zeeuwsche Admiraal rollé, en de Hollandsche Vlootvoogd treslong door een noodlottig toeval diep in zee gedreven, buiten gevecht waren gesteld. Maar hij zag een man over het hoofd, die echter niet minder te vreezen was, dan eenig ander! Kaarsemaker was er, en nam het geheele beleid op zich. Wie heeft nooit gehoord van de volhardende moed en de onwankelbare dapperheid der
Watergeuzen? Geen gevaar werd door de Zeeuwen ontzien, wanneer het de vrijheid des Vaderlands gold. Dan drongen zij met verachting des doods op den vijand in, en wanneer zij voor de overmagt moesten zwichten, verkozen zij liever, gelijk de edele sebastiaan de lange, zich-zelven op te offeren, dan voor de dwingelandij te bukken. Wat kon kaarsemaker niet met zulke mannen, en zulke mannen niet met kaarsemaker uitvoeren. Hij geeft het sein. Neêrland wacht, dat elk zijn pligt zal doen. Het is: zegevieren of vergaan! Verbaasd ziet d'avila de kleine vloot onder vol zeil op hem afkomen. Daar vangt een schutgevaarte aan, dat zes volle uren duurt,

{==372==} {>>pagina-aanduiding<<}
en waarbij de Zeeuwsche moed in vollen luister prijkt. De donder van het kanon, vereenigd met het krijgsgeschrei der soldaten, het gekerm der gekwetsten, en het gegil der stervenden, weergalmt heinde en verre langs de boorden van den Scheldestroom, tot dat de invallende nacht aan den hevigen strijd een einde maakt. Vreeselijk was het Spaansche Admiraalschip gehavend, en verloor bijkans zijn aanzijn in de vlammen. Negen anderen, zoo vele juweelen aan de scheepskroon van Spanje, werden door kaarsemaker den vijand afhandig gemaakt. (10) Onder de gesneuvelden was de nieuwe Gouverneur van Middelburg de blicqui, wiens schip, de Olifant, een der grootsten van de vloot, in handen der dappere Zeeuwen viel. d'Avila verloor negenhonderd man; vijfhonderd man waren er alleen op de Olifant gesneuveld. Vreeselijk was het gezigt van dit zwaar geteisterd vijandelijk schip, toen het door ons volk werd bezet. Overal stroomen bloeds, en geheele manden werden er gevuld met....Ach, hoe schrikkelijk is de krijg! Het was, als of men niet op een schip, maar in een slagthuis kwam. (11) Zoo verwoed was er van weêrskanten gevochten. Twijfelachtig was het niet, aan welke zijde de overwinning was. Wel kende d'avila zich de zege toe. Doch zelfs Spaansche geschiedschrijvers, hoe hooghartig anders, wanneer het Spanjes eere goldt, moesten echter der waarheid hulde doen, door te bekennen, dat de roem van dien dag alleen den dapperen Zeeuwen toekwam. (12) Beletten konden zij nogtans niet, dat d'avila zijn doel bereikte, en Middelburg van leeftogt werd voorzien, maar toch kreeg Spanje een gevoelige neep, en kaarsemaker een nieuwen lauwer in
zijnen zegekrans.
Prijkt het beeld van den onversaagden leeuw op Zeelands wapenschild; de koning des wouds is het waard, den moed onzer Zeeuwsche Vaderen, die van geen wijken wisten, voor te stellen. Immers acht den leeuw niet klein, ook wanneer hij door ziekte geheel is afgemat! Daar legt hij neêr in zijn hol, aamechtig en verzwakt, alle levenskracht en levenslust schijnt in hem uitgedoofd, en hoe vreeselijk vroeger, nu meent men hem gerust te kunnen genaken. Maar ziet, daar dringt een kreet raauw en onheilspellend in zijne ooren, die het ergste doet duchten. Zijn gansche ligchaam trilt. Hij verzamelt met edele fierheid zijne weggezonken krachten. Stoutmoedig verheft hij het slanke lijf van den grond, zijne blikken stralen

{==373==} {>>pagina-aanduiding<<}
vuur, zijn bloedroode tong lekt den breeden muil, zijne manen schudden, met de hem aangeboren majesteit verlaat hij zijne schuilplaats, en treedt onverschrokken het dreigend gevaar te gemoet. Zulk een leeuwenaard ontwikkelde onze kaarsemaker in de ure des gevaars. Jeronimus rollé, Veeres Opperbevelhebber, had met de rijk een aanslag tegen Bergenop-Zoom in den zin. Volgens afspraak, moest het voor kaarsemaker een diep geheim blijven. Hij had reeds wapenroem genoeg verworven; al te veel, om er niet naijverig op te zijn. Daarom wilde het tweetal de nu te behalen lauweren niet met hem deelen. Duur kwam hun dit echter te staan. Door mondragon vinnig afgeslagen, verloor rollé het leven, de rijk zijne vrijheid, en het Vaderland had zevenhonderd dappere krijgers minder. Kaarsemaker verneemt dit noodlottig berigt. Hij lijdt aan de derdendaagsche koorts, doch, hoe zwak ook, verlaat ijlings het ziekbed. Die neêrlaag kan erge gevolgen hebben. De veertig Spaansche schepen, die hij tot hiertoe zoo naauw heeft bewaakt, zijn gewis door de zegepraal van mondragon uit hunne gedwongen rust ontwaakt. Voorzeker, zullen zij de kans wagen, en zich uit de Bergsche haven trachten te bevrijden. In dien stond heeft onze held slechts negen oorlogschepen bij zich om dat te beletten; de overigen heeft hij naar de Hont of Wester-Schelde gezonden, om die van Vlissingen bij te staan. Pijnlijk oogenblik! Zullen dan nu de vruchten zijner behaalde overwinningen als een rookdamp verdwijnen? Zal voor het Vaderland verloren gaan, wat hij met zoo veel moed en krachtsinspanning er voor verworven heeft? Gelijk de fiere leeuw vergeet hij ligchamelijk lijden, en ijlt naar zijne vloot
te Roemerswaal. Bedrijvig gelijk altijd, heeft hij dadelijk de middelen bedacht, die er in dezen uitersten nood moeten worden aangewend. In haast zendt hij hendrik zomer, Burgemeester van Veere, naar die stad; Doctor adrianus junius, van Hollands Staten de historieschrijver, naar Vlissingen, en de Bailluw caspar van vosbergen naar Zierikzee, met de dringende bede aan die steden: ‘Verleent mij toch oogenblikkelijk hulp, het gevaar dringt!’ Vijf dagen wacht kaarsemaker op den vurig verlangden bijstand. Maar geen enkel oorlogschip doemt aan de kim op. Ongeduldig, de reden hiervan niet bevroedende, de uren als tellende, de overmoed des vijands in stoutheid ziende toenemen

{==374==} {>>pagina-aanduiding<<}
en het ergste duchtende: laat kaarsemaker heimelijk, onder bedekking van den donkeren nacht, zich in een roeischuit naar de genoemde steden voeren. Overal stoot hij het hoofd. Weêr had de nijd de handen in het spel. Ziet, die heeren, door hem om hulp afgezonden, hadden, laag genoeg! besloten, hem in den steek te laten, en het verlies, door mondragon toegebragt, zoo veel mogelijk te bewimpelen. Veilig was echter onze held onder het schild der Voorzienigheid. Zigtbaar door Haar bewaakt, verkreeg hij van Boven, wat drie Zeeuwsche steden hem weigerden: redding in den nood. Ontroerd over zulk een schandelijk bestaan, waarbij men uit wangunst en tot voldoening aan gekwetste eigenliefde, het behoud des Vaderlands loszinnig op het spel zette, keerde kaarsemaker met fieren moed naar zijne vloot terug, vast besloten om pal te blijven staan, al was hij door allen aan zijn lot overgelaten. Met Gods hulp, dankte hij het dan ook zijner onverschrokken houding, dat de ingesloten vijand niets tegen hem durfde ondernemen; en het dreigend gevaar werd afgewend op eene wijze, die duidelijk blijken deed, dat ook de kranke leeuw nog te vreezen blijft.
Doch op deze aarde, waar niets bestendig is dan de onbestendigheid, komt aan alles een einde. Ten laatste verbreekt de dood den degen boven het graf des krijgshelds, en rukt de pen uit de verstijfde hand des Staatsmans. In een deftig huis van die stad waar de Eerste willem het liefst zijn verblijf hield, ligt op het krankbed een eerbiedwaardig grijsaard uitgestrekt. Vijf-en-tachtig jaren heeft zijne levenszon helder en glansrijk geschenen, en ofschoon zijn weg vaak door doornen, over bergen en afgronden, ja tot langs den oever des doods heenkronkelde, gelukkig was hij alles doorworsteld aan 's Heeren hand. Doch nu gaat van mond tot mond te Delft de treurmare: de grijze kaarsemaker ligt te sterven! Immers zijn naam was te beroemd, en de achting, waarin hij stond, te onverdeeld, dan dat niet het klokgelui zijnes doods aller deelneming zou hebben opgewekt; - vooral in eene stad, waar hij met oranje, in hoog aanzienlijke waardigheden, tot 's Lands heil was werkzaam geweest. Sinds lang had. Zeeland hem aan den Prins moeten afstaan, die niet rustte, voordat hij den man in zijne omgeving had, welke èn in den krijg, èn in het Staatskabinet evenzeer op zijne plaats was.

{==375==} {>>pagina-aanduiding<<}
Wat méér zegt, dan de uitstekendste lofrede, de Vorst schonk hem zijn vol vertrouwen, en riep hem niet alleen in den Raad van het Zeewezen en van 's Lands Financiën, maar dikwerf stortte ook de groote Zwijger menig belangrijk geheim in zijnen boezem uit, en raadpleegde hem bij voorkeur in netelige zaken. Vreeselijk echter was reeds oranjes levensdraad afgesneden - nu was het kaarsemakers beurt, het aardsche Vaderland te verlaten, aan welks dierbaarste belangen hij zijn tijd en krachten, van den dageraad zijns levens af tot aan den laten avond zijns hooggeklommen ouderdoms, had toegewijd. Hij voorzeker was waardig, dat gansch Nederland rouwe over hem bedreef. Hem mogen wij een voorbeeld noemen van een, met edele zelföpöffering, tot heil des Vaderlands wèl doorgebragt leven. Ook zijne laatste beschikking droeg nog blijk, dat hij in Holland zijn geliefd Zeeland niet vergeten had. Kon hij in Zeeland niet sterven, hij wilde toch dat zijne assche zou rusten in Zeeuwschen grond, in de stad zijner Vaderen. In dat door prachtigen bouw uitstekend Godshuis werd zijn lijk ter aarde besteld, 't welk sinds eenige jaren door de vlammen verwoest, even als kaarsemakers sterfbed, ons luide predikt: alle heerlijkheid dezer aarde verdort gelijk de veldbloem! (13) Doch moge zijn stof reeds lang door den adem des winds zijn verstrooid: voor mannen gelijk kaarsemaker was, bestaat ook nog eene aardsche onsterfelijkheid. Gewis, in gezegend aandenken blijft hij voortleven, ook voor de geslachten, die na ons zullen opstaan. Zijn naam behoort geheel Nederland toe, en zijn roem is - Zeelands wettig eigendom!

Aanteekeningen.

Bl. 362. (1). Gedeeltelijk overgenomen uit van der palms redevoering: over het oordeel der nakomelingschap, te vinden in zijne verhandelingen, redevoeringen en losse schriften, IIde Deel.
Ibid. (2). Bij bor, Oorspronck der Nederl. beroerten. Uitg. 1621, fol. 310b; even zoo komt later de naam van kaarsemaker voor bij p.c. hooft in zijne Nederl. Hist. Uitg. 1642, bl. 288; doch die kennelijk hier bor voor zich gehad heeft.
Bl. 363. (3). Woorden van p.c. hooft, t.a.p., bl. 224.
Ibid. (4). Ziet de Bijlagen achter de redevoering van a. camphuysen over l.j. kaarsemaker.

{==376==} {>>pagina-aanduiding<<}

Ibid. (5). Vaderlandsche Letteroefeningen, 1850, Mengelw., bl. 321.
Bl. 364. (6). De vader van onzen held is geweest lieven janszoon, of, gelijk hij zich ook noemde, lieven jan gillisson. Door de Voorzienigheid met tijdelijke middelen ruim gezegend, werd hij, na te Leuven in de regten gestudeerd, en eene reis naar 't Heilige Land gedaan te hebben, tot Burgemeester te Zierikzee verkoren, en trad in den echt met Vrouwe baleghe, de moeder van onzen kaarsemaker, wier geslacht niet onaanzienlijk schijnt geweest te zijn, als zullende onder anderen daaruit voortgesproten zijn het adellijk geslacht van serooskerke.
Ibid. (7). Men zegt, dat de beroemde lipsius in zijne verhandeling: de Amphiteatris extra Roman, kaarsemaker hoogen lof wegens zijne geleerdheid heeft toegezwaaid.
Bl. 365. (8). Psalm cxxiv: 7.
Bl. 367. (9). Onder anderen, door zijne twee-en-zeventigjarige moeder, gedurig met veel inkwartiering van krijgsvolk lastig te vallen.
Bl. 372. (10). Bij vergissing schreef ik in mijn vroeger stukje over kaarsemaker, dat het vijf schepen waren; het getal der oorlogshulken, die de vijand verloor, wordt echter bij onderscheidene geschiedschrijvers verschillend opgegeven; in mijne opgave ben ik hier gevolgd: e.b. swalue, De daden der Zeeuwen gedurende den opstand tegen Spanje, bl. 48.
Ibid. (11). Van meteren, Hist. der Nederl. Oorlogen enz., uitg. 1623, fol. 90, zegt er van: ‘Dit gevecht was seer wreedt; want geen ghenade ghebruyckt werdt, maar werdt al vermoort, ende verdroncken, waaronder veel Edelen ende ghebieders, behalve den heere van blicqui. In 't schip den Oliliphant vergaerde men na den strijt de stucken van de menschen in manden, als armen, beenen, hoofden etc., also dat het eer een slachthuys ofte vleeschhuys gelijcker sagh dan een schip.’
Ibid. (12). Bentivoglio, Nederl. Hist., bl. 181, aangehaald door swalue, t.a.p., bl. 48.
Bl. 375. (13). Kaarsemaker is den 21sten October 1613 gestorven, en te Zierikzee den 31sten October daarop volgend in de St. lievens Monsterkerk begraven, ter plaatse waar later de predikstoel stond, en die in het doodbock aangeduid werd door de benaming: voor St. andries-Autaar. Het is algemeen bekend, dat dit statig gebouw den 7den October 1832 een prooi der vlammen werd.





{==377==} {>>pagina-aanduiding<<}

Schetsen uit Nederlandsch-Indië.

1. Een bezoek op het eiland Rottie.

Ten Oosten van Java strekt zich in de rigting van Nieuw-Holland eene reeks van eilanden uit, waarvan Timor het grootste en meest oostelijke is. Het Nederlandsch gedeelte van dit eiland, met Koepang tot hoofdplaats, maakt met eenige nabijgelegen eilanden, als Solor, Ombay, Sandelhout, Savo, Rottie en andere, het uitgestrekte residentschap van dien naam uit.
De mededeeling van eenige bijzonderheden omtrent de laatstgemelde weinig bekende eilanden, uit het dagboek van een officier van gezondheid onzer Marine, zal gemis niet onwelkom zijn. Wij beginnen met zijn verhaal van een bezoek op het eiland Rottie.

Met de brik Pylades, die in 1850 te Koepang gestationeerd was, vertrokken wij den 31sten Julij van daar, om den Resident, die eene inspectie-reis op Rottie verlangde te doen, naar dat eiland over te brengen. Het ligt omstreeks twaalf mijlen ten Zuidwesten van Timor. Tegen den avond van den volgenden dag kwamen wij op de noordkust van Rottie voor den grooten Kampong Termano ten anker, waar twee steil uit de zee oprijzende rotsen, van welke de eene slechts door een smal rif met het land zamenhangt, eene ruime baai vormen. Onmiddellijk werd een bediende aan wal gezonden, om de aankomst van den Toewan Besaar (*) in het op eenigen afstand van de kust liggende dorp bekend te maken. Den volgenden morgen zeilden wij eenige uren verder tot Ba, het verblijf van den posthouder, den eenigen Nederlandschen ambtenaar op het eiland. De Rottinezen worden door zestien kleine vorsten geregeerd, wier gezag nagenoeg onbeperkt is, daar het Nederlandsch bestuur zich maar zelden met hunne aangelegenheden bemoeit.
Terstond na onze aankomst begaf de Resident, die zich door twee officieren van de brik en mij deed vergezellen, aan

{==378==} {>>pagina-aanduiding<<}
wal, waar wij door den posthouder, eenige Radjaas en een groot aantal inboorlingen ontvangen werden. Men bragt ons naar het huis van den posthouder, dat vrij ruim, goed ingerigt en, naar de gewoonte der Rottinezen, met eenen muur van los op elkander gestapelde steenen omringd was. Daarachter lagen eenige kleine kanonnen, waaruit bij onze aankomst saluutschoten gedaan werden. Een goede maaltijd wachtte ons, aan welken wij alle eer bewezen en daarna onze siësta hielden. Des namiddags zouden wij eenen togt in de omstreken doen, en toen wij naar buiten traden zagen wij reeds honderden ruiters voor het huis en op den weg verzameld. Vier schoone, vurige paarden werden ons aangeboden, en niet zonder eenige bezorgdheid traden wij nader; want te Koepang had men ons verhaald dat zulk eene rijdpartij op Rottie zelden zonder ongelukken afloopt. Het opstijgen ging met eenige moeijelijkheden gepaard; want de Rottinezen stijgen altijd aan den regterkant op, en de paarden zijn daarom aan den linker kant bijna niet te genaken. Met groote moeite kwamen wij eindelijk in den zadel; een troep ruiters joeg vooruit, onze paarden als bezeten hen achterna, en de rest volgde ons in galop met luid gejuich en gejoel.
Weldra bereikten wij den voet van het gebergte, dat de gcheele kust omringt; een smal en hobbelig voetpad leidde naar boven, en wij waren dus genoodzaakt langzamer te rijden. Op de hoogte lag het dorp Ba, omstreeks drie kwartier van de kust. Hier sloegen wij een zijpad in, en daalden over kalkachtige rotsen in een naauwe kloof af, waar, door hooge statige boomen overschaduwd, een rijke bron opwelde en eene beek vormde. Deze volgend reden wij de kloof door, die allengs wijder werd en in eene vriendelijke vallei met welige rijstvelden veranderde, en ons met hare kronkelingen weder aan de zee en weder tot aan de woning van den posthouder bragt.
Deze eerste proefrid was zonder ongelukken afgeloopen, en ik zag nu met meer gerustheid den tegen den volgenden morgen aangekondigden grooteren toer te gemoet.
Den anderen dag (3 Augustus) begaven wij ons reeds zeer vroeg op weg naar Thie, hetwelk omstreeks zes uren van Ba aan de zuidkust ligt. Even als den vorigen dag reed een aantal Rottinezen vooruit, en achter ons volgde een troep rui-
{==379==} {>>pagina-aanduiding<<}
terij, waaraan zich bij iederen Kampong dien wij passeerden, een nieuwe bende aansloot. Zulk een rid is boven alle beschrijving levendig en schilderachtig. De wegen, meest voetpaden, zijn oneffen en hobbelig; nu eens gaat men berg op, dan weder berg af, maar toch altijd in gestrekten draf of galop; ziet men achter zich, dan ontwaart men eene onafzienbare reeks van dravende ruiters; zoodra een smal zijpad of eene opening in het kreupelhout de gelegenheid daartoe aanbiedt, slaat een troep dien weg in, op hoop van de overigen vooruit te komen. Komt men in eene vlakte, dan laat de voorhoede aan hare paarden den vrijen teugel, de achteraankomenden verspreiden zich onder geschreeuw en gejuich over het ruime veld, wolken stofs opjagend, en zoo gaat het met een dolle vaart voorwaarts, tot dat de weg weder smaller wordt, en de wilde kavallerie genoodzaakt is in het gelid terug te keeren.
In den Kampong Lelain, omstreeks ter halver weg gelegen, maakten wij halt, en de Radja dier plaats kwam den Resident begroeten. Hij maakte een zonderlinge figuur in een zwarten rok, een versleten grijzen hoed, wollen kousen, en schoenen, die hem zoo wijd waren dat hij ze bij elken stap verloor. Het was zijn gala-costuum. Sedert de invoering van de Christelijke godsdienst, die op dit eiland door de zendelingen vrij algemeen verspreid is, stellen de hoofden en aanzienlijken veel prijs op Europesche kleeding; een smaak waaraan het echter op dit afgelegen eiland natuurlijk zeer moeijelijk is te voldoen.
Van Lelain ging het weder in vollen ren verder, door eene heuvelachtige vrij goed bebouwde streek, langs een klein meer, waarin een kudde buffels rondplaste, tot dat wij eindelijk eene boschrijke hoogte bereikten en de zuidkust des eilands en de zee voor ons zagen. Het was negen ure des morgens en zeer heet; de harde rid had onzen dorst vermeerderd en wij verlangden zeer naar een verkwikkenden dronk. Dadelijk klom een der Rottinezen in een waaijerpalm (*), die hier overal in het wild groeit, en tapte voor ons in een bamboesriet een goede hoeveelheid van het sap, dat de Maleijers toeak noemen. Het is een zuurachtig zoete zeer verkwik-
{==380==} {>>pagina-aanduiding<<}
kende drank, waaraan wij ons met groot welbehagen vergastten. Na eene korte poos reden wij in eene westelijke rigting langs de kust verder; op eene zandvlakte hadden wij nog eenmaal het tooneel van een algemeenen wedren, en kort daarna stapten wij in het dorp Thie voor de woning van den Radja af.
Thie ligt vlak aan de kust, aan den ingang eener diepe door kalkrotsen en boschrijke heuvelen gevormde baai. Het is een zindelijk dorp, welks huizen verstrooid en vrij ver van elkander liggen. Wij namen onzen intrek in de voormalige woning van eenen zendeling, die door den Radja tamelijk wèl onderhouden was, hoewel sedert jaren geen zendeling meer op het eiland woonde. Deze Radja van Thie, die ons in de voor ons bestemde vertrekken binnenleidde, was een Christen, maar had desniettemin nog zeven vrouwen. Hij was te Koepang in het huis van een zendeling opgevoed en daardoor meer met de Europesche zeden bekend geworden dan zijne landgenooten. Hij was welgemaakt, had vurige, levendige oogen, maar was driftig en opvliegend, een groot minnaar van sterke dranken en van vrouwen, met één woord, het echte type van een Rottinees. Dit volkje heeft een geheel ander karakter dan de overige bewoners van den Archipel. Zij zijn vrolijk, opgeruimd, onmatig in het genot van spijs en drank, vrijmoedig en gul, maar daarbij listig en diefachtig. Vroeger beleden zij eene soort van heidensche godsdienst, die echter thans grootendeels, althans in naam, door het Christendom verdrongen is. Te Thie bezochten wij een zoogenaamd Roema Pomali (heilig huis) waarvan de eigenaar, een bejaard priester, nog de overblijfselen der vroegere godsdienst bewaarde. De heilige voorwerpen in dezen tempel waren mandjes uit bamboes gevlochten, schedels van schapen en varkens, gedroogde buffel-ooren, huiden van dieren en dergelijke. Voor het huis onder eenige statige waringi-boomen, die hier als elders in Indië heilig geacht worden, lagen eenige bekkeneelen, die van verslagen vijanden afkomstig waren en insgelijks als Pomali (heilig) vereerd werden. Onze Radja scheen om deze heilige zaken niet veel te
geven, en dreef er den spot mede; maar de overige Rottinezen, hoewel Christenen, legden zekeren eerbied jegens den tempel en den priester aan den dag. De priesters worden Toewan Tonah

{==381==} {>>pagina-aanduiding<<}
(Heeren van het land) genoemd, en zij schijnen vroeger de eigenlijke opperhoofden te zijn geweest; ook thans nog oefenen zij grooten invloed uit, en geen belangrijke onderneming of verandering wordt er begonnen, zonder dat vooraf hunne goedkeuring gevraagd is.
Van de woning des priesters bragt de Radja ons naar zijn eigen huis, dat stevig van hout gebouwd en van een dak uit bladeren van den Bebak-palm voorzien was. Dit dak is zeer hoog en rust op sterke houten pilaren, tusschen welke breede banken gemaakt zijn, terwijl de grond met matten bedekt is. Hier is het aangenamer en luchtiger dan in de eigenlijke woning, die onmiddellijk onder het dak ligt, en waarheen men langs een gemakkelijken trap opklimt. De woning is in onderscheiden vertrekken verdeeld, maar zeer schraal van huisraad voorzien.
Des avonds liet de Radja voor zijn huis eenige dansen onder begeleiding van hoogst wanluidende gong-muzijk uitvoeren. Met eten waren wij gedurende den ganschen dag in waarheid overladen geworden: schapen- en varkensvleesch, kippen, eijeren, rijst en soep waren de hoofdspijzen; koffij, melk en gebak werden zoo wel vóór als na het eten gepresenteerd. Ook hierin heerscht op Rottie een in 't oog vallend contrast met de gewone eenvoudige spijze der Indische bevolkingen: buffels, schapen, varkens, hoenders, rijst en maïs zijn in overvloed voorhanden, hoewel de grond niet zeer vruchtbaar is; ook is het water schaarsch. Dáár echter waar eene bron opwelt of een beekje stroomt, waarvan het water kan afgeleid worden, is men ook zeker van welige rijstvelden te vinden. De uitgestrekte met gras bedekte vlakten, die men hier en daar vindt, dienen tot weiden voor buffels en paarden. Zoo weet de Rottinees zich op zijn kalkachtig eiland eene welvaart te scheppen, die in Indië andere door de Natuur veel meer begunstigde streken op verre na niet evenaren. De Toeak-palm, die overal gevonden wordt, levert hem een aangenamen drank, waaruit hij naar goedvinden wijn, stroop, suiker en azijn kan bereiden. Handel wordt hier weinig gedreven; slechts nu en dan komen kleine vaartuigen van Koepang, om rijst en paarden te koopen. Het gebruik van geld is nog onbekend, en vreemde kooplieden brengen dus messen, geweren, kruid en lood, katoenen en

{==382==} {>>pagina-aanduiding<<}
zijden stoffen mede, om daartegen in te ruilen wat zij behoeven; de laatstgenoemde stoffen worden alleen door de Radjaas en andere aanzienlijken gedragen. De geringere klasse der Rottinezen vervaardigen zelve hunne kleeding. Een uit dunne palmtwijgen gevlochten hoofddeksel, een korte wijde broek, daarbij eene soort van shawl, die los over de schouders nederhangt of om de borst geslagen is, maken de geheele kleeding uit; de beide laatsten zijn van een grof katoenen weefsel, meestal grijs met breede bonte strepen; om het middel draagt de Rottinees een gordel met eenige zakken, waarin de onontbeerlijke beteldoos en andere snuisterijen bewaard worden; onder de aanzienlijken ziet men ook wel zilveren gordels dragen. De kleeding der vrouwen bestaat uit een sarong van dezelfde grove katoenen stof, die van het middel tot op de voeten nederhangt; sommigen hangen een shawl over de schouders, maar de meeste dragen het bovenlijf en de armen geheel bloot.
Den nacht bragten wij op onze harde legersteden niet bijzonder aangenaam door; het was vrij koel, en wij hadden dekens noch nachtkleederen medegenomen. Met zonsopgang waren wij weder op de been, en lieten den Radja roepen en de paarden voorbrengen. Vooraf echter verschenen de vrouwen en slavinnen van onzen gastheer weder met koffij en een maaltijd, waaraan vijf-en-twintig man genoeg zouden gehad hebben. In weerwil van al het noodigen der vriendelijke dames, was het ons in dit vroege morgenuur onmogelijk aan haar banket veel eer te bewijzen, en wij stegen dan ook weldra te paard. Nu ging het weder voorwaarts, in vliegenden galop, met eene talrijke cavalcade achter ons, even als den vorigen dag. De paarden van Thie worden voor de beste op Rottie gehouden, en de vurige bruin, dien ik reed, beantwoordde volmaakt aan hunnen roem: meermalen was ik al de anderen ver vooruit, maar daarbij had ik de handen vol werks, om hem in bedwang te houden; welligt droeg het ongewone zadel er toe bij om hem een weinig wild te maken, want de Rottinezen rijden alleen op een los op den rug liggend stuk mat; hun gebit bestaat uit eene ligte stang van taai hout, met een uit bamboes gevlochten teugel.
De eerste plaats die wij nu bezoeken wilden, was de Kampong Della op de noordwestkust. Wij reden door aan-
{==383==} {>>pagina-aanduiding<<}
gename schaduwrijke valleijen en over digt met houtgewas begroeide heuvels, waar naauwlijks eenig spoor van bewoners te zien was. Weldra werd de streek vlakker en kaler, en van de heuvels nederdalend zagen wij zeer uitgestrekte grasvlakten, met weidend vee bedekt, hier en daar verstrooide woningen en enkele rijstvelden. Hier vonden wij eene uitnemende gelegenheid om de snelheid onzer paarden te beproeven: wij joegen in uitgestrekten draf over deze wijde vlakte, tot dat wij na omstreeks een uur rijdens in het met een steenen muur omringde dorp Della aankwamen. Ook hier vonden wij een zendelingshuis, hetwelk door den schoolmeester, een geboren Rottinees, bewoond werd. Wij bezochten de school, waar de kinderen, jongens en meisjes, een lied ter onzer eere zongen daar geen eind aan kwam, tot dat de Resident den meester verzocht hen te doen ophouden. Nu moest de Rottinesche jeugd ook eene proef afleggen van hare bekwaamheid in het lezen; maar behaalde daarmede vrij wat minder eer dan met het zingen.
Wij namen nog vlugtig den Kampong in oogenschouw, die echter niets bijzonder merkwaardigs opleverde. De bewoners van dit dorp hebben op Rottie den naam van groote schelmen te zijn; of het waar is, weet ik niet; maar zeker is het dat de meisjes zeer schelmachtige zwarte oogen hadden, daarbij zeer nette figuren en eene bijzonder lichte kleur van vel. Zij waren vriendelijk en voorkomend, en beklaagden ons, dat wij in de gloeijende hitte verder moesten rijden. Hoewel de Resident volstrekt niet voornemens was den dag in Della door te brengen, moesten wij toch ten minste nog aan eene tafel nederzitten, die binnen weinig tijds door onze bevallige gastvrouwen rijkelijk van spijzen voorzien werd. Met moeite konden wij ons ten laatste uit dit wezenlijk bekoorlijk gezelschap losrukken om weder te paard te stijgen.
Wij hadden nu een zandigen, effen weg, die langs de noordkust naar het dorp Oinale leidde, waar wij na een aanhoudenden rid van anderhalf uren aankwamen. Ook hier wilde de Radja ons volstrekt eenen nacht herbergen, hetgeen hem echter niet werd toegestaan. Wij moesten pro forma weder eten en koffijdrinken, bezochten daarna de woning van den Radja en reden ten één ure in eene aangename middaghitte verder naar Ba terug. Onze weg leidde door

{==384==} {>>pagina-aanduiding<<}
schraal bewoonde bergachtige streken, vrij digt langs de noordkust; eerst in de nabijheid van Ba vertoonden zich weder huizen en sporen van landbouw. Tegen den ondergang der zon kwamen wij weder voor het huis van den posthouder aan. Het grootste gedeelte van ons geleide, dat niet zoo dikwijls als wij van paarden had kunnen verwisselen, was achtergebleven. Alleen de Radja van Thie en een paar dozijn ruiters uit Oinale hadden ons tot het laatst kunnen bijhouden.
Wij hadden op dezen dag ruim negen uren te paard gezeten, en meer dan twintig uren afstands afgelegd. Gezigt en handen waren door de zon verbrand en met eene korst van stof en zand bedekt; onze kleederen, die wij twee dagen gedragen hadden, waren ontoonbaar. Ik voer dus terstond met de sloep naar boord, waar ik een uur werk had om mij te reinigen, en sliep vervolgens van acht ure des avonds tot den anderen morgen ten zeven ure.
Aan boord hadden onze matrozen een goed leven; de Radjaas van Rottie hadden een aantal buffels ten geschenke gezonden, en dagelijks werd een dier beesten geslagt. Hoewel een matrozenmaag doorgaans nog al wat verdragen kan kreeg ik toch eenige indigesties te behandelen, die het gevolg waren van onmatig vleesch eten.
De Radja van Thie bezocht ons met eenigen zijner vrienden, en was opgetogen over de fraaije inrigting van het schip. Nog meer behagen vond hij evenwel in onze madera, rhum en genever; alles dranken waarvan hij een groot minnaar was, en die hij bij groote quantiteiten als water naar binnen goot. De Resident was aan wal gebleven en hield zich bezig met de burgerlijke en politieke aangelegenheden der Rottinezen. Den 6den Augustus ontvingen wij van hem de uitnoodiging tot een tweede toer over het eiland, die wij met vrengde aannemen. Des namiddags gingen wij aan wal en reden ten vier ure, door eene groote Cavalcade vergezeld, naar Termano. Op eene kale bergvlakte hielden wij stil, om den Resident af te wachten, die achtergebleven was. Een onzer had den inval onze ruiters in slagorde te scharen, hetgeen ons met veel moeite eindelijk gelukte. Wij plaatsten ze op twee gelederen, met de koppen der paarden tegen elkander; ieder achterblijver die aankwam werd op zijne plaats gebragt, en

{==385==} {>>pagina-aanduiding<<}
zoo telde ik ten laatste twee-honderd-twintig paarden. Eensklaps verscheen een ruiter met het berigt dat de Resident een anderen weg gegaan en reeds te Termano aangekomen was, en nu was in één oogenblik onze schoone slagorde in de war; de geheele bende joeg met loshangende teugels eenen berg op naar Termano, waar wij den Resident met een gevolg van zeventig à tachtig ruiters aantroffen. Naauwlijks waren wij aan het voor ons verblijf bestemde huis afgestapt, of er verschenen eenige honderden schoolkinderen, aangevoerd door twee schoolmeesters, die deftig in lange zwarte rokken gekleed waren. De kinderen zongen een Maleisch lied, dat een der meesters ter eere van den Resident gedicht had; eenige jongens begeleidden den zang met fluiten, die op Rottie en Timor uit bamboes vervaardigd worden. Deze fluiten hebben een zeer liefelijken welluidenden toon, en doen in de kerken de dienst van een orgel. De schoolmeesters waren geboren Rottinezen, maar zagen er met hunne zwarte rokken en witte dassen niet minder deftig en pedant uit, dan een Hollandsch dorpsmeester bij zulk een plegtige gelegenheid waarschijnlijk doen zou.
Toen het lied uit was vertrokken de kinderen, en wij begaven ons op weg om den Kampong te bezigtigen. Hij ligt op een hoogen steilen berg, vanwaar men een heerlijk uitzigt heeft over de zee en het oostelijke bergachtige gedeelte van het eiland. Ter regter hand kronkelt een beek om den voet van den berg en valt, na een door Toeak-palmen overschaduwden schilderachtigen waterval gevormd te hebben, in zee. Beneden ons in de diepte zagen wij de beide rotsen, tusschen welke onze brik voor een paar dagen ten anker had gelegen, en die, van deze hoogte gezien, ons zeer laag voorkwamen. Vlak bij het dorp leidt een steil voetpad in een diepe rotskloof, waar zich eene bron bevindt, die den inwoners het noodige drinkwater levert. Groote kalksteenblokken liggen op den grond dier kloof en beletten den spoedigen afloop van het water, waardoor twee natuurlijke kristalheldere waterkommen worden gevormd. Waringies en ander hoog geboomte, dat men anders op Rottie niet veel vindt, groeijen welig op dezen rotsachtigen grond, en beschermen de bron met hunne schaduwrijke kruinen, die naauwlijks een zonnestraal doorlaten, zoodat hier beneden steeds eene aangename

{==386==} {>>pagina-aanduiding<<}
koelte heerscht. De wanden der kloof zijn steile kalkrotsen, deels geheel kaal, deels met boomen en struikgewas bedekt. Niet zonder inspanning klommen wij langs het moeijelijke pad weder naar boven, bezigtigden nog de kerk en de woning van den Radja, en keerden in de schemering naar ons verblijf terug. Wij vonden er een Homerischen maaltijd aangeregt, waarvan wij geen tiende gedeelte nuttigen konden. Na ons nog eene poos met de bewoners van het huis onderhouden te hebben, bragt men ons in onze slaapvertrekken, die beter en gemakkelijker waren, dan te Thie. Voor de vreemde Rottinezen was een groote tafel in de gaanderij van het huis gereed gemaakt, en ik hoorde hen nog tot na middernacht praten en zingen, terwijl buiten een scherpe wind over het gebergte woei.
Vroeg in den morgen stonden wij op, dronken eenige koppen koffij, die ons door de bevallige meisjes van Termano aangeboden werden, en stegen kort na zes ure te paard. Wij reden naar Telag in eene zuidoostelijke rigting, eerst over kale bergvlakten, en vervolgens eene steile digt bewassen bergketen op, van wier top men een ruim uitzigt over het eiland heeft. Een paal wijst hier de grensscheiding aan tusschen het gebied van Termano en dat van Telag; dit punt, omstreeks twaalf honderd voet boven de oppervlakte der zee gelegen, kwam mij voor het hoogste van het geheele eiland te zijn. Van hier daalden wij weder een weinig af en kwamen tegen acht ure te Telag. Deze Kampong ligt even als Termano op een vrij hoogen berg; aan den zuidkant is hij door een steilen afgrond omringd, van welks rand men den zuidelijken oceaan, het oostelijk gedeelte van Rottie en de kust van Timor ziet. Eten en kamers waren voor ons gereed, maar wij hadden haast en beklommen na eene korte poos versche paarden; een groot deel van ons gevolg, waaronder de Radja van Thie, bleef echter hier.
Wij moesten langs een steil, in de rotsen uitgehouwen pad afdalen, hetwelk zoo naauw was, dat men tusschenbeiden de knieën aan de rotswanden stiet, die aan beide kanten oprezen; daarna volgden wij de zuidelijke afhelling van het gebergte, steeds op kleinen afstand van de kust. Deze streek was weinig bebouwd, maar boschrijk en hier en daar bedekt met kalkrotsen; slechts zelden zagen wij eene woning of maïs-
{==387==} {>>pagina-aanduiding<<}
velden en kokospalmen. Eindelijk ontwaarden wij op eene hoogte een dorp, waar een Hollandsche vlag was uitgestoken. Het was de Kampong Kekka, waar wij als gewoonlijk verwelkomd werden met eenige saluutschoten uit kleine kanonnen, die echter ditmaal onze paarden deden schrikken en bijna op hol gaan. Wij stapten bij den Radja af, en dronken eenige koppen van een drank, die waarschijnlijk thee verbeelden moest. Het gebied van Kekka is klein, arm, en had in dit jaar, even als Thie en Della, veel door besmetting van de kinderpokken geleden.
Na een korten tijd uitgerust te hebben vervolgden wij onzen togt. Ik had te Telag een voortreffelijk paard gekregen, en hield dat vlugge, stevig op de pooten staande dier ook van hier af bij mij. De bergketen, die zich van Telag uit westwaarts midden over het eiland uitstrekt, passeerden wij nu ten tweedenmale in eene noordwestelijke rigting. Na een moeijelijken rid van verscheiden uren, gedurende welken wij onze paarden slechts enkele reizen in den draf konden zetten, bereikten wij eindelijk, over steile bergen, langs gapende afgronden, door kloven en valleijen, den Kampong Lole, die bijna in het middelpunt van het eiland, aan de noordelijke helling van het gebergte, 700 voet boven de oppervlakte der zee gelegen is. Daar waar wij op den moeijelijken weg van Telag naar Lole nog somtijds aan onze vlugge rossen den vrijen loop hadden kunnen laten, waren wij gedurig in gevaar geweest om met eenen boomstam in onzachte aanraking te komen of, even als absalom, in de laag nederhangende takken te blijven steken. Het was een koddig gezigt, de geheele ruiterij onder zulk een tak den een na den ander eene buiging te zien maken; daarbij waren de singels van mijn zadel zoo gerekt, dat ik nu eens naar den kop, dan weder naar den staart schoof, en alle moeite had om er niet geheel af te glijden.
Te Lole begroette ons weder de meester met de schooljeugd; en, 't geen ons nog meer welkom was, een goede maaltijd was voor ons gereed gemaakt, waartoe men ons niet lang behoefde te noodigen. Het was twee ure, en sedert zes ure des morgens hadden wij niets gegeten. Een uur vertoefden wij hier; toen werden nieuwe paarden voorgebragt en met moeite gezadeld. Terwijl ik wilde opstijgen werd mijn paard schich-
{==388==} {>>pagina-aanduiding<<}
tig, steigerde en kwam met den voorpoot nêer op den teen van den Rottinees die het vasthield. Desniettegenstaande liet hij het beest niet los, en toen ik in den zadel zat, toonde de arme drommel mij zijn bebloeden voet en hompelde weg. Wij hadden nu nog ééne steile helling te passeren, en vervolgden toen in vluggen galop onzen weg naar Ba, waar wij tegen zes ure aankwamen, na tien uren te paard gezeten en eenen togt van achttien uren gemaakt te hebben.
Wij hadden toen het eiland in alle rigtingen doorkruist, en in weerwil van het woeste rijden was niemand onzer van het paard gevallen, zoo als men ons te Koepang voorspeld had. Hoewel wij gedurende onze vierdaagsche ruiterreis een massa stof ingeslikt, in de middagzon gezweet, en des nachts op harde bedden koude geleden hadden, had deze toer ons allen toch bij uitstek vermaakt. Het harde rijden had iets ongemeen opwekkends, en de opgeruimdheid en gastvrijheid der Rottinezen deed bijna den wensch in mij ontstaan, om op dit afgelegen eiland te mogen achterblijven, ver verwijderd van het Europesche gewoel.
Wat mij op Rottie bijzonder trof is de ligging der dorpen of Kampongs. Zij liggen, even als de oude ridderkasteelen langs den Rijn, meest op bergtoppen of heuvels, waar men soms niet dan met moeite drinkwater krijgen kan, zoo als te Thie en Termano. De westelijke Maleische volkstammen op Sumatra en Linga vestigen daarentegen hunne woonplaatsen bij voorkeur in valleijen en zelfs op de moerassige oevers van rivieren. De muren van losse steenen, waarmede de Rottinezen hunne Kampongs omringen, zijn hunnen oorsprong waarschijnlijk aan de menigvuldige oorlogen verschuldigd, hoewel hunne wijze van oorlogvoeren het denkbeeld eener belegering bijkans uitsluit. De vijandelijke troepen rukken namelijk op eene vooraf bepaalde vlakte elkander te gemoet; de aanvoerders onderhandelen over de wederzijdsche grieven en klagten, en wanneer zij het niet eens kunnen worden, dan treden van weerskanten een bepaald aantal voorvechters, Meoos genaamd, uit de gelederen en openen het gevecht. Deze Meoos zijn met bonte pluimen, shawls en zijden stoffen uitgedoscht, en met snaphanen, pieken en zwaarden gewapend. Wanneer van eene der partijen één of meer dezer voorvechters gevallen zijn, dan wordt zij als overwonnen beschouwd en verlaat het slagveld. Meestal is de oorlog daarmede geëindigd; zoo niet, dan wor-
{==389==} {>>pagina-aanduiding<<}
den dergelijke tooneelen later herhaald, echter steeds over dag en in het open veld: - een ridderlijke wijze van oorlogvoeren, waarop de Rottinezen niet weinig roem dragen, terwijl zij eene diepe verachting aan den dag leggen tegen de nachtelijke verraderlijke overrompelingen en rooverijen der Timorezen. Ook brengen zij nooit, gelijk dezen, vrouwen en kinderen om het leven, maar voeren gaarne de buffels en paarden der tegenpartij van hare
weiden weg.
De Rottinezen koesteren eene groote gehechtheid aan hun vaderlandschen grond; gelijk de meeste landbouwende volken. De scheepvaart is bij hen geheel onbekend; wel begeven zij zich dikwijls naar het naburige Koepang, waar zich een vrij groot aantal Rottinezen gevestigd heeft; maar verder schijnen hunne reizen zich niet uit te strekken. Vóór eenige jaren werden eens verscheiden honderden jonge Rottinezen voor het koloniale leger aangeworven en naar Java overgebragt; maar de meesten hunner stierven aan het heimwee, hoewel zij zeer gezien waren en goed behandeld werden; - slechts een gering overschot keerde naar Rottie terug. Ook de paarden van Rottie willen op Java niet regt tieren, terwijl zij er op hunne eigen weiden altijd sterk en weldoorvoed uitzien.
De taal der Rottinezen is van het Maleisch afgeleid, maar verschilt daarvan in vele opzigten. Intusschen verstaan de meeste inboorlingen Maleisch en de kinderen ontvangen hun onderrigt in die taal, daar tot hiertoe geen boeken in het Rottineesch vertaald zijn en ook de meeste zendelingen deze taal niet verstonden. Daardoor viel het ons gemakkelijk met dit goede volkje te spreken, en het een en ander omtrent hunne gebruiken en levenswijze te vernemen.
Den 7den Augustus, terstond nadat wij van onzen laatsten toer aan boord teruggekeerd waren, werden de ankers geligt, en wij gingen des avonds ten acht ure met een frissche koelte onder zeil. Den volgenden morgen was nog slechts een flaauwe schemering van de kust van Rottie te zien, en tegen den middig lieten wij voor Koepang het anker vallen en snelden aan wal, om onze avonturen aan onze vrienden te verhalen.

De bruîgom van Barna.

Tegen den avond volgde, in het Iersche Graafschap Tipperary,

{==390==} {>>pagina-aanduiding<<}
een ruiter van rijzige gestalte, in een wijden mantel gehuld, stapvoets den weg naar den top eens heuvels. Daar aangekomen liet hij zijn blik over de vlakte weiden, en ontwaarde nu niet verre van hem eenen man, die hem van de stad Ballymore af gevolgd was. Meermalen had deze gepoogd een gesprek aan te knoopen, doch de ruiter had niet geantwoord, hetzij uit aristocratische trotschheid, hetzij omdat de toestand van Ierland destijds de grootste omzigtigheid ten aanzien van onbekende personen gebood. Behalve de partijen der Harrigs en Commins, die het land verontrustten, verspreidde eene geheimzinnige bende, onder aanvoering van zekeren kapitein rock, allerwege schrik en ontsteltenis door de brandstichtingen, rooverijen en andere gruwelen, waaraan zij zich schuldig maakte. De Rockiten of, zoo als zij ook genoemd werden, de Whiteboys (witte jongens) vonden bij de Iersche boeren geheime sympathiën, daar zij alleen de rijken en aanzienlijken, en voornamelijk de aanhangers der Anglicaansche Kerk beroofden. Hunne ondernemingen waren immer met den sluijer van het diepste geheim bedekt. De zon ging op over de tooneelen van moord en plundering, maar de daders bleven onzigtbaar; en de straffeloosheid moedigde hen tot steeds grootere misdrijven aan.
Het zwijgen des ruiters werd bovendien geregtvaardigd door het uiterlijk voorkomen van den persoon, die hem zoo volhardend bijbleef. Het was een mensch van omstreeks dertig jaren, forsch van gestalte, met een breede borst en korten gespierden hals; zijne gelaatstrekken waren ruw, en zijn mond gaf er eene eigenaardig gemeene uitdrukking aan, die alleen door een open voorhoofd en den glans van buitengemeen levendige oogen eenigzins getemperd werd. De ledige regter mouw van zijn wambuis deed zien, dat hij den regter arm miste; maar in zijne linker hand droeg hij een knoestigen doornstok, waarvan het dikke eind uitgehold en met lood volgegoten was. Dit moorddadige wapen, Wattle genaamd, waarvan het dragen door de overheid verboden was, verhoogde nog het verdachte van zijn voorkomen. Voor het overige was hij als de boeren van die streek gekleed, en hield, barrevoets dravende, het paard van den ruiter gemakkelijk bij.
De ruiter vestigde op zijn zonderlingen medgezel een blik, die dezen, in weerwil van zijne onbedeesdheid, een weinig in verwarring bragt. Beleefd sloeg hij de hand aan den rand

{==391==} {>>pagina-aanduiding<<}
van zijne muts, en zeide dat, daar hij wist, werwaarts Zijn-Edelgestrenge, zich begaf, hij zich verheugde hem den weg te kunnen wijzen.
- Oho! - riep de ruiter, terwijl hij zijn paard weder in den stap bragt - en hoe weet gij waar ik heen ga? Wie heeft u dat gezegd?
- Heb ik Uwe Gestrengheid van morgen in Ballymore niet met Pater mick zien praten en lagchen? Was dat niet een bewijs, dat gij hem dezen avond wéder zoudt vinden? En dacht ik toen niet bij mij-zelven, dat gij op de bruiloft van hugh den Lawlor zoudt komen? Pater mick is er, en het halve kerspel.....Zie, daar ginds ligt het - nog twee mijlen - gij kunt den rook zien, die uit de schoorsteenen van davy nugent opstijgt. Hugh trouwt met Miss ellen, en de jongens van Eliogarthy zijn blij, dat hij weder terug is gekeerd.
- En hebben de jongens van Eliogarthy allen zulke stokjes in de hand, om de terugkomst van hun vriend te vieren?
De Ier zwaaide zijnen knuppel met een grijnzenden lach over zijn hoofd. ‘Wat zou ik hier doen zonder mijnen Wattle? Ben ik niet een Harrig en kom midden onder de Commins? Maar daar hugh nu teruggekomen is en de dochter van eenen Commin trouwt, zal er wel vrede gesloten zijn, denk ik!’
- En welke gewigtige bezigheid heeft het Graafschap zoo lang van de aanwezigheid van Master hugh beroofd?
- 't Is een fraai paard, Edele Heer!
- Gij schijnt hardhoorig te zijn, vriend! Ik vraag u, waarom Master hugh het land verlaten had?
De Ier zette een onnoozel gezigt, wierp een wantrouwigen blik op den vragende, en zweeg een oogenblik. Eindelijk zeide hij: ‘Dat weet ik-zelf niet regt. Daar wordt zonderling over gesproken. Hugh en Miss ellen beminden elkander van kindsbeen af; maar zij was eene Commin, hij een Harrig. Hugh had geen vader of moeder meer, hij was zijn eigen meester, bezat een goed vermogen, en niets belette hem naar Barna te gaan. Daar woont davy nugent. Miss ellen zag hem daar dikwijls buiten weten van hare familie des avonds, tot dat haar broeder tom de gelieven eindelijk bij elkander vond. Dat gaf een vreeselijk leven, de Lawlor wilde bedaard heengaan, maar tom nugent was met een degenstok gewapend. Hij verweet aan hugh dat deze tot de bende van

{==392==} {>>pagina-aanduiding<<}
Kapitein rock behoorde en 's nachts met de Whiteboys rondzwierf. Wat er toen eigenlijk gebeurde weet men niet regt, maar men vond tom met zijn eigen degen doorboord. Lang wanhoopte men aan zijn behoud, en nooit kwam hij weder regt tot zijn verhaal. De Lawlor was uit de omstreken verdwenen. Ellens moeder was wanhopend en dreigde met haren vloek, zoo zij hem niet vergat. Er deed zich een andere goede partij voor haar op, maar zij wilde er niet van hooren. Eindelijk stierf de goede vrouw, en Miss ellen kwijnde weg, en zou haar spoedig gevolgd zijn als niet haar vader en broeder haar vergiffenis hadden geschonken. Daarna stierf ook tom, en ellen bleef alleen over om den ouden davy op te passen. Nu kwam de Lawlor weder naar Barna, en Uw Gestrengheid en ik zullen, als 't God belieft, dezen avond op zijn bruiloft zijn.
- En de Harrigs, wat zeggen die van de bruiloft? Staat hugh nog altijd met hen op een goeden voet?
Een onbeschrijfelijke uitdrukking van haat teekende zich op het gelaat van den Ier; uit zijne oogen schoten vlammen; doch hij herstelde zich spoedig, en antwoordde: ‘O, hij is nog altijd goede vrienden met hen. Men zegt immers dat hugh in het loopen, worstelen, en in andere zaken zijns gelijken niet heeft...Evenwel zouden er nog wel wezen, die niet voor hem onderdoen...Maar zie! wat komt er van alle kanten een volk naar Barna!’
De reizigers waren in de vlakte afgedaald. Barna lag voor hen, en van alle kanten zag men menschen daarheen trekken: pachters te paard, elk met zijne achtbare wederhelft voor zich op den zadel; jonge lieden van die twijfelachtige soort, die men in Ierland Halfsirs (halve heeren) noemt, omdat zij tusschen gentlemen en boeren in staan; burgers uit de naburige steden; vrouwen en meisjes in feestgewaad op rijtuigen, en te midden daarvan twee of drie paar Brocoghs of blinde bedelaars, die de lucht van hun jankend gezang deden weergalmen. De Ier scheen alle menschen te kennen, en groette allen die hij voorbij kwam, maar de meesten beantwoordden zijnen groet met in 't oog vallende koelheid, en de ruiter trachtte zijn gelaat in den kraag van zijn mantel te verbergen.
Een voetpad, ingesloten tusschen heggen van doorn- en vlierstruiken, bragt de reizigers aan den ingang van het huis waar de bruiloft gevierd werd. Het was een groot onregelmatig

{==393==} {>>pagina-aanduiding<<}
gebouw, dat oorspronkelijk slechts uit ééne verdieping had bestaan, doch waar later nog eene tweede en een hoog leijen dak bijgevoegd waren. Gelijk bij alle Iersche pachthoeven, vormden de schuren, de stallen en het woonhuis de drie zijden van een vierkant, waarvan de binnenste ruimte en vierde zijde een bestraat plein was, gewoonlijk met wagens en landbouwgereedschappen bedekt; thans had men, om plaats voor den dans te maken, dat alles opgeruimd. Gelach en gejoel en muzijk begroetten de aankomenden. De gasten van minderen stand zaten reeds aan tafels, in de schuren aangeregt; en ofschoon de ruiter noch bij davy nugent noch bij diens dochter bekend was, werd hij toch binnengeleid, beleefd ontvangen en in een klein zijvertrek gebragt, waar de meer gemeenzame vrienden van den huize zich bevonden. Hier trad de held van het feest hem te gemoet, om hem zijne bruid voor te stellen. Slechts weinig woorden werden tusschen den vreemdeling en den Lawlor gewisseld, maar uit hunne blikken en de ijverige dienstvaardigheid van hugh kon men zonder moeite opmaken, dat zij elkander niet voor het eerst ontmoetten. Tom bush, de een-armige reisgezel van den vreemdeling, was onder den drom der Harrigs verdwenen.
Onder de aanwezigen onderscheidden zich boven de anderen, drie personen: de vreemdeling, de Lawlor en Miss ellen nugent. De eerste deed alle mogelijke moeite om zich met het overige gezelschap op gelijken voet te plaatsen; maar in zijn blik, gang en stem was iets, hetwelk deed zien, dat hij gewoon was te bevelen, terwijl zijn fijne toon en hoffelijke manieren eenen man uit de hoogere standen aankondigden. Ook hugh had een zeer voordeelig uiterlijk; men zou zijn jeugdig gelaat, hetwelk van kracht en zelfbewustzijn getuigde, schoon hebben kunnen noemen, indien niet een trek van woestheid en eene zonderlinge onrust den gunstigen indruk van zijn voorkomen had uitgewischt. Alleen de bevallige ellen kon zijne afgetrokkenheid doen wijken: als zij bij hem was of haar liefelijke stem zijn oor trof, was hij alleen de hartstogtelijke minnaar. En Miss ellen verdiende eene zoo hartstogtelijke liefde. Haar schoone blonde lokken, haar blaauw oog vol teederheid, haar zacht blank vel, haar tengere bevallige leest, gaven haar iets onbeschrijfelijk bekoorlijks. Met de innigste liefde was zij aan hugh verknocht; zij was alleen

{==394==} {>>pagina-aanduiding<<}
rustig als hij zich bij haar bevond; had hij zich ook maar een oogenblik verwijderd, dan overviel haar een hevige angst, als of hij aan gevaren blootstond die alleen hare tegenwoordigheid van hem kon afwenden.
Eindelijk werd het teeken tot den maaltijd gegeven. Naarmate die vorderde klom de luidruchtigheid der gasten, en nam ook het geschreeuw der buiten wachtende bedelaars zoodanig toe, dat davy nugent eindelijk aan zijne dienaren beval dézen te doen heengaan. Maar ellen verzocht dat men geen geweld mogt gebruiken; zij had tom bush gezien, en vreesde dat zijne aanwezigheid ongelukken zou ten gevolge hebben. Davy nugent spotte met den angst van zijne dochter; maar gaf toch aan haar verzoek gehoor. De vreemdeling vroeg wie deze tom bush was, en vernam nu, dat het een vondeling was, die den naam der plaats droeg waar men hem gevonden had. Aan de ellende overgelaten die het lot der arme Ieren is, was hij vroegtijdig met alle ondeugden gemeenzaam geworden. In eene vechtpartij tusschen de Harrigs en Commins had hij zijnen arm verloren; maar als een welbedreven visscher en wilddief leefde hij onbezorgd voort, door velen veracht maar door allen gevreesd. Van hem sprekende kwam men ook op de Rockiten, en de Lawlor liet zich hevig over dezen uit; maar toen zijn oog den blik des vreemdelings ontmoette, bleef hij midden in een zin steken en zweeg. De woeligheid van het gezelschap maakte echter dat schier niemand dit opmerkte, te meer omdat eenige gasten, door de toonen van den doedelzak uitgelokt, aan het venster waren gegaan, om naar den dans te zien, die op het voorplein aanving. In den kring der bedelaars voerde tom bush, op eene omgekeerde tobbe, eenen dans uit, waarbij hij zijnen wattle om het hoofd zwaaide. Deze dans werd door de boeren voor zeer moeijelijk gehouden, en tom verwierf den bijval van al de aanschouwers. Op last van den Lawlor werd hem een groot glas punch gebragt, waarmede hij naar het venster trad
om zijnen dank te betuigen en ook daar nog eenigen lof in te oogsten. ‘Geluk en voorspoed aan u allen’ - sprak hij - ‘vooral aan u, Master hugh en en Miss ellen! De heilige maagd late uw geluk duren tot aan uw einde!’
Met deze woorden wilde hij het glas ledigen, toen een aangevlogen steen 't in zijne hand verbrijzelde. Op dat gezigt

{==395==} {>>pagina-aanduiding<<}
greep de Ier zijnen knuppel en sloeg er blindelings mede in het rond. De eerste dien hij trof, was min carrel, de vertrouwde dienaar van davy nugent, en bij de partij der Commins zeer geacht. Dra werd het gevecht algemeen, en te vergeefs poogden eenige hoofden der twee partijen de verbitterde strijders te scheiden, tot dat davy nugent met een lange zweep verscheen, links en regts slagen uitdeelde en de vechtenden uiteenjoeg. Ook hugh had zich in 't gewoel willen mengen, maar ellen had hem tegengehouden, hoewel hij verzekerde dat hij alleen den vrede wilde herstellen. Thans liet zij hem vrij, maar terstond wendde hij zich tot tom bush, die weder een weinig bedaard was, verweet hem op hevigen toon dat hij aanleiding tot den strijd gegeven had en dreef hem van de plaats. Tom ging heen; doch op een kleinen afstand van het huis gekomen keerde hij zich om, wees den Lawlor met opgeheven vinger naar een hoogen tak aan den olmboom voor het huis, dreigde hem met de vuist, en verdween.
Slechts enkele personen waren getuigen van dit voorval; onder dezen de vreemde ruiter, en eene oude vrouw aan de poort van het voorplein gezeten. Onder de gasten had het bloedige tooneel geen bijzonderen indruk nagelaten; verscheiden hunner hadden zich weder aan de tafel gezet, en toen hugh zijne plaats naast ellen weder innam en eenen beker op de gezondheid zijner bruid ledigde, werd die dronk door allen met gejuich beantwoord. Inmiddels had Pater mick de zaal verlaten, en na eene wijle verscheen de koster aan de deur en begroette davy nugent met een diepe buiging. Ellen werd beurtelings rood en bleek, maar de Lawlor stond op, vatte haar bij de hand, en de overige gasten volgden hen twee aan twee naar het als kapel ingerigte vertrek, waar de inzegening van het huwelijk nu plaats had. En toen na den afloop daarvan de Lawlor zijn schoone bruid omhelsde en een kus op hare lippen drukte, welk voorbeeld alle gasten naar oud gebruik volgden, toen deden zich eensklaps de violen en doedelzakken met een oorverdoovend geraas hooren en de dans werd aangevangen.

Vier mijlen van Barna lag de woning van den Majoor walker, die, na de militaire dienst te hebben verlaten, een aanzienlijk regterlijk ambt in het Graafschap bekleedde. In het woon-
{==396==} {>>pagina-aanduiding<<}
vertrek waren de leden der familie en een paar gasten bijeen. Twee lampen brandden op eene met boeken en platen bedekte tafel, op de piano-forte toonde een opengeslagen muzijkstuk dat het nog kortelings gebruikt was.
- William! - vroeg de Majoor aan een zijner zoons - hebt gij gezien of de deuren en vensterluiken goed gesloten zijn?
- Ja, vader! zij hebben de kogels van Kapitein rock weêrstaan en zullen ook wel bestand zijn tegen den opkomenden storm.
- Welk een jammer voor de bruiloft van ellen nugent! - begon Miss walker, een bevallig meisje van zeventien jaren - Men zegt dat het halve Graafschap er op genoodigd is.
- 't Weêr is nog zoo kwaad niet. - zeide william - Geheel anders was 't toen de brug van Garry Voe voor den stroom bezweek en de postiljon fogarthy verdronk.
- Er was niet veel aan hem verbeurd - merkte zijn broeder aan - hij heulde met al het slechte volk in den omtrek, em moet ook betrokken zijn geweest in den moord van milo byrne.
- Alweder een moord? - vroeg eene der vrouwen.
- Ja - zeide de Majoor - een gruwelijke moord. De ongelukkige byrne woonde eenige mijlen van hier. Hij was in goeden doen en algemeen bemind; want geen bedelaar liet hij zonder almoes, geen hulpbehoevende zonder hulp of raad. En toch in October zat hij tegen acht ure des avonds bij den haard, toen zijne deur geopend werd en eenige lieden binnentraden die hunne gezigten hadden zwart gemaakt. Zij groetten den ouden man, en verzochten hem om mede naar buiten te gaan, daar zij hem iets te zeggen hadden. Hij stond op en volgde hen, terwijl twee hunner zich voor zijne deur plaatsten. Na eenige oogenblikken van doodelijken angst hoorde byrnes zoon de smeekende stem zijns vaders, die hem nog eens wilde spreken; dáárop volgde een pistoolschot, en toen een diepe stilte; de twee kerels verwijderden zich van de deur, en toen nu de kinderen van byrne naar buiten kwamen, zagen zij het bebloede lijk van hunnen ontzielden vader op den weg liggen.
- En de oorzaak van die gruweldaad?
- De oorzaak is geheel nieuw in de jaarboeken der misdaad. De moordenaars zeiden aan eenige boeren dat zij per-
{==397==} {>>pagina-aanduiding<<}
soonlijk niets tegen milo byrne hadden, maar dat door zijnen dood de landerijen van will redmond, die hen mishandelde en wiens pachter byrne was, onbebouwd zouden blijven.
- Dat is afgrijselijk! - zuchtte eene dame - En zijn de moordenaars gestraft?
- Men heeft die nog niet kunnen ontdekken. - antwoordde de Majoor - De arme byrne was bejaard maar had Miss ellen ten huwelijk gevraagd, en de bruiloft was kort op handen.
- Nu, de schuldigen zullen hunne straf niet ontgaan - zeide Mistress walker - al moesten de dooden opstaan om hen aan te klagen.
Terwijl zij nog sprak deed een zware donderslag het huis schudden, en werd er hard op de huisdeur gebonsd.
Allen ontstelden eenigermate, en de vrouwen rezen van hare plaatsen op, terwijl de Majoor eenen bediende beval om te zeggen, dat de deur zoo laat niet geopend werd. Na eene poos bragt de bediende een papier binnen, hetwelk de vreemdeling onder de deur had doorgestoken, zeggende dat hij den Majoor volstrekt nog spreken moest, en om eene schuld kwam manen die op dit papier was opgeteekend.
Toen de Majoor het papier had ingezien wapende hij de mannelijke bewoners van het huis met geladen geweren, om er in geval van verraad gebruik van te maken, en ging toen met den knecht naar voren en ontsloot de deur. Groot was hunne verbazing toen tom bush binnentrad.
De Majoor bragt bush in zijn kabinet, beval zijnen bediende in de nabijheid te blijven, en ging zóó aan de tafel zitten, dat hij den zonderlingen gast goed in het oog had. Toen sprak hij: ‘Nu zijn wij alleen. Treed nader. Wat hebt ge mij te zeggen?’
Bush bleef echter aan de deur staan en wachtte zich wel om in het licht der lamp te treden.
- Gij hebt mij eene afkondiging van de regering gezonden - ging de Majoor voort - waarbij eene belooning van 400 pond beloofd wordt aan dengeen, die den moordenaar van milo byrne in handen van het geregt levert. Kunt gij dat doen?
- Zeker ben ik hier niet zonder een bepaald doel gekomen, Majoor!
- Spreek dan: ik zal opschrijven. Wat gij zegt moet gij morgen voor het geregt herhalen.

{==398==} {>>pagina-aanduiding<<}

- Morgen? Neen, dat niet. Zweer, dat gij den moordenaar van milo byrne nog vóór middernacht zult laten vatten, of er komt geen woord over mijne lippen.
- Ik zweer het!
- Schrijf dan! Gij weet dat de Commins en Harrigs elkander doodelijk haten, en dat er ook whiteboys zijn, die de bende uitmaken van Kapitein rock....
- Ter zake!
- De whiteboys hebben zich door een vreeselijken eed verbonden om elkander tegen de wet en hare dienaren bij te staan. De Kapitein kent alle paden en kronkelwegen van het Graafschap, en de winternachten zijn lang.
- Gij behoort waarschijnlijk óók tot die bende, en als ik mij niet bedrieg hebt gij met anderen voor de laatste assises te regt gestaan. Maar nog eens: ter zake!
- Byrne had land in pacht van een man van wien de whiteboys wilden, dat hij voortaan geen pachters meer zou kunnen vinden, en byrne had om de hand van een meisje verzocht dat door een der whiteboys bemind werd. Byrne was rijk en zijn aanzoek werd gunstig opgenomen. Men besloot hem te bevelen om zijne pacht op te zeggen en van zijn huwelijksplan af te zien. Ik behoorde tot de mannen, die hem dat bevel moesten overbrengen. Niet ver van zijne woning voegde zich nog een andere whiteboy bij ons, die geen woord sprak, maar dien ik in weerwil van zijne vermomming herkende. Zwijgend vervolgden wij onzen weg - hoe ons bezoek afliep weet gij.
- Maar de naam van dien man!
- Zeg mij nog eenmaal dat dit papier niet liegt, en dat allen die in dien nacht uit waren, behalven de moordenaar, ongestraft zullen blijven! Bij het heil uwer ziel, is dat waar?
- Volkomen waar; ik zweer het.
- Nu dan: wij betraden de pachthoeve. Byrne werd buiten geroepen; wij omringden hem, en vorderden hem de belofte af dat hij de pacht opzeggen en zijne verloofde bedanken zou. Maar hij weigerde dat te doen, en zeide dat zijne eer hem dit laatste verbood. De whiteboy die zich bij ons gevoegd had, sprak niet, maar haalde eene pistool voor den dag en spande den haan. De pachter zag dat hij sterven moest, en

{==399==} {>>pagina-aanduiding<<}
bad verlof om zijne kinderen vaarwel te zeggen. Zij die hem vast hielden lieten hem los, en hij deed eenige stappen naar het huis, maar de pistool werd afgeschoten, en hij stortte dood neder: de kogel had hem het hart doorboord. Toen wij omzagen naar den moordenenaar was hij reeds weg.
- Maar zijn naam! Zijn naam!
- Welnu - zeide de landlooper met een doffe stem, en sloeg met de vuist op de tafel, als wilde hij zich-zelven opwinden - de naam van dien man, dien ik haat om zijnen moed, zijne trotschheid, zijnen rijkdom en zijnen roem...de naam van dezen Harrig, die zich met de verachtelijke tegenpartij verbindt...de naam van dezen whiteboy, die zijnen broeder mishandelt en verguist...die naam is hugh de Lawlor, de bruidegom van Barna.
De Majoor stond op, trok driftig aan de schel, en beval den bediende paarden te zadelen en zich gereed te maken om hem naar de kazerne van Capparus te vergezellen.

Terwijl dit bij den Majoor walker plaats had, ging het feest bij davy nugent geregeld voort; uit alle vensters schoot het licht heldere stralen naar buiten in den vallenden nacht, en het gejoel der dansers en 't geschal der muzijkinstrumenten klonken vrolijk in den omtrek.
Vermoeid van den dans stond Miss ellen aan een venster, en luisterde naar het teeder fluisteren van den Lawlor.
- Ellen! - sprak hij - mijn geliefde! Zie mij aan!..Hoe schoon zijt gij, mijne ellen! - Wie had twee jaren geleden kunnen denken, dat ik eenmaal zoo gelukkig zou wezen?
- Spreek niet van het verledene, mijn beminde! - antwoordde ellen - Wij hebben te veel doorgestaan! Moesten wij ons niet als kwaaddoeners verbergen, wanneer wij elkander spraken! Gij waart dáárom tegen ieder zoo wild en opvliegend.
- Tegen ieder?
- Behalve tegen mij, hugh! Nooit hebt gij uwe ellen gegriefd. En toch...eens toen gij na lange afwezigheid weder hier kwaamt en ik u vroeg, waarom gij zoo lang waart weg geweest, en er schertsend bijvoegde of 't misschien om den

{==400==} {>>pagina-aanduiding<<}
moord van milo byrne was, toen greept ge mij woest aan, uwe oogen schenen mij te willen doorboren, en ge zeidet....Maar God, hugh! wat deert u?...Gij doet mij pijn, hugh! o Mijn arm!
- Stil! Wat zeide ik toen?
- Ik weet het niet meer, hugh! ik heb het vergeten.
- Wat zeide ik toen? Spreek, ik bezweer u bij al wat heilig is!
- Niets, bijna niets! Eene dwaasheid...dat gij twintig moorden zoudt plegen, liever dan afstand van mij te doen...maar nu, mijn beste, hebt gij niet meer te vreezen dat ik aan een ander zou kunnen toebehooren!
En ellen dwong zich om vriendelijk te lagchen, hoewel zij innerlijk beefde van angst.
- o Ellen! - hernam hij - verschoon mijne drift! Gij ziet, hoe vurig ik u bemin. Gij zijt mijn leven! mijn alles! - o, Als gij wist...Zweer mij, dat ge, wat er ook gebeuren moge, mij nooit vergeten zult!
- Gij doet mij sidderen, mijn beste! Gij spreekt zoo zonderling. Niet waar, hugh, ter liefde van mij zult gij trachten minder driftig te zijn? Nog dezen avond...uw gedrag jegens dien man, van wien men gelooft dat hij tot de whiteboys behoort...als ge niet bij mij zijt, word ik altijd door een angstig voorgevoel gekweld....
De Lawlor stond zwijgend. Eensklaps verschrikte hij, opende het venster en luisterde naar buiten. Op hetzelfde oogenblik trad uit de zaal de onbekende ruiter naar hem toe, tikte hem op den schouder en zeide: ‘Nancy heeft de roodrokken gezien; wij hebben geen minuut te verliezen!’ - Met deze woorden sprong hij, zonder op antwoord te wachten, uit het venster en verdween onder de boomen in den donkeren tuin.
Hevig ontroerd drukte de Lawlor zijne bruid aan den boezem. ‘Ellen, ellen! - fluisterde hij - ‘bij al wat heilig is, denk aan uwen eed!’ En eer zij nog van hare verbazing bekwam, was hij den onbekende gevolgd en in de duisternis verdwenen. Op hetzelfde oogenblik trad de Majoor walker aan het hoofd van een detachement soldaten de zaal binnen. Ellen zeeg bewusteloos neder.

{==401==} {>>pagina-aanduiding<<}

Weken en maanden verliepen. Hugh de Lawlor, openlijk als moordenaar van milo byrne aangeklaagd, was verdwenen. Ellen kwijnde langzaam weg. Nooit kwam de naam van hugh over hare lippen, en toch was hij hare éénigste gedachte. Verspieders omsingelden bestendig het huis van davy nugent, want men begreep dat hugh de verzoeking om zijne jonge vrouw te zien niet zou kunnen weêrstaan.
Op een zomeravond zat ellen voor het open venster van hare kamer. De bedriegelijke blos der koorts gloeide op haar vermagerd gelaat. Haar oog rustte met een droevigen blik op den boomgaard die het huis omgaf, en onder welks schaduw zij haren geliefde had zien verdwijnen. Zij dacht aan hem, dien zij niet noemen en toch niet vergeten kon. Hem nog eenmaal te zien! Slechts eenmaal vóór haren dood!...Zij beefde van vrees en van vreugde tevens bij die gedachte! Een ligt gedruisch stoorde haar in dat gemijmer. Zij sloeg de oogen op, en hugh stond voor haar. Zij wilde roepen, maar de gedachte aan zijn gevaar deed haar verstommen. Sidderend wenkte zij, dat hij zich moest verwijderen, maar hij trad nader.
- Ellen! - sprak hij - mijne ellen! hoor mij aan!
- Om Gods wil! vertrek! - riep zij - Weet gij niet dat het huis dag en nacht bewaakt wordt?
- Ik weet het; maar welke waarde heeft het leven voor mij zonder u?
- Ongelukkige! wat hebt gij gedaan? Gij, op wien ik bouwde, dien ik hoogschatte boven alles!
- Wat ik gedaan heb? Kon ik anders handelen, bij het gevaar van mij u te zien ontrooven? U te verliezen! Neen, nooit!
Terwijl hugh zoo sprak zag ellen hem medelijdend aan. De Lawlor had hare hand gevat, en hij klom snel het vensterkozijn. Ellen bood slechts zwakken tegenstand, en hugh sprong naar binnen in hare kamer, en het venster sloot zich achter hem.
Een paar uren later trok een troep soldaten, voorafgegaan door tom bush, langs omwegen op Barna aan. Vóór het dorp bleef de landlooper achter om hunne terugkomst af te wachten; maar viel, bedwelmd door de menigte whisky die hij gedronken had, weldra in een diepen slaap.

{==402==} {>>pagina-aanduiding<<}

Op een kleinen afstand van de pachthoeve zagen de soldaten in het struikgewas eene gedaante in een mantel gewikkeld onbewegelijk zitten. De aanvoerder ging op haar af en vroeg: ‘Wie zijt ge, en wat doet ge hier op dit uur?’
- Wie ik ben? Wie anders dan nancy, de oude bedelares? En wat zou ik hier doen, dan bij dag hout sprokkelen om te verkoopen, en des nachts slapen.
- Hoe lang zijt gij reeds hier?
- Reeds een paar uren.
- Zaagt gij een vreemdeling hier voorbij komen?
- Ik weet wien gij zoekt. - zeide de oude vrouw na een oogenblik denkens - Wat geeft ge mij, als ik alles zeg?
- Gij zult goed beloond worden, maar spreek spoedig.
- Twee pond is niet te veel, zou ik meenen.
- Twee pond zult ge hebben; maar spreek spoedig.
- Word maar niet ongeduldig! Ik heb hem gezien, dien gij zoekt....den Lawlor...ik zag hem onder het venster van ellen nugent...hij klom in hare kamer juist toen het tien ure sloeg.
- Tien ure! Dan zal hij reeds weder weg zijn!
- Neen, hij is nog niet weêr vertrokken; ten minste niet langs dezen weg. Geef mij drie pond, dan zal ik u zeggen of hij er nog is.
- En hoe zult gij dat aanleggen?
- Ik klop aan de deur, en vraag een teugje wijn voor een zieke. Dien geeft Miss ellen altijd zelf. En als zij nu niet zelf mij den wijn geeft, dan is 't niet moeijelijk te raden, wat dat beteekent.
- En dan?
- Dan kom ik weder aan de deur en klap in mijne hand, en gij schiet toe en gaat binnen en maakt u meester van den man. Maar ik moet drie pond hebben. Voor minder kan ik mijne arme ziel niet verkoopen.
- Het zij zoo!
De officier verdeelde zijne manschappen en wees elk zijne plaats aan; de oude vrouw ging naar het huis, klopte aan en werd na een kort gesprek binnengelaten. Na verloop van eenige minuten werd de deur weder geopend; de mantel kwam naar buiten, het teeken werd gegeven dat de Lawlor nog in huis was, en de gedaante verdween onder het geboomte.

{==403==} {>>pagina-aanduiding<<}
De soldaten drongen naar binnen en de officier snelde naar ellens kamer. Zij was gesloten. Men brak de deur open, doch vond ellen alleen. In stede van hugh zagen zij de oude nancy. Zij had den Lawlor in haren mantel gewikkeld doen ontsnappen.

Tom bush lag nog altijd onder een boom, maar een hevige pijn deed hem ontwaken. Met verwilderde blikken keek hij op en zag een aantal zwartgemaakte mannen, die hem boeiden en daarna medesleepten. De bende nam haren weg over de bergen naar eene moerassige streek. Daar was de grond zoo drassig, dat men er bij elken voetstap inzakte. Eindelijk bereikte zij eene plek met lage wilgen en riet omgeven. Rondom een turfvuur zaten er eenige andere mannen en tom bush herkende de gewone vergaderplaats der Rockiten. Met schrik zag hij nu dat het zijn leven gold. De mannen vormden eenen kring; het verhoor begon en zijn vonnis werd spoedig geveld; want elk hunner wist, dat hij den Lawlor verraden had. Gelijk reeds velen vóór hem, werd hij veroordeeld om in het moeras te smoren. Nu naderde hem het opperhoofd en toonde hem de gelaatstrekken die hij alleen in dit uiterste oogenblik kennen mogt; zijne stem meende bush reeds vroeger gehoord te hebben, en hij bedroog zich niet: het was de onbekende ruiter.
De toebereidselen tot de uitvoering van het verschrikkelijke vonnis waren spoedig gemaakt. Een lange plank werd op het moeras, en de veroordeelde, aan handen en voeten gebonden, op die plank gelegd. Daarna werd hij met stokken naar het einde voortgeschoven, en toen hij dáár was, trok men de plank onder hem weg. Vruchteloos poogde hij aan zijn akelig lot te ontkomen: met inspanning van alle krachten zocht hij de koorden die hem gebonden hielden te breken, maar te vergeefs. Toen de dag aanbrak was zijn bange doodstrijd nog niet geheel ten einde. - De whiteboys en hun aanvoerder hadden zich na de voltrekking der straf verwijderd, en geene levende ziele was hem nabij. Dieper en dieper zakte hij weg en eindelijk verdween hij geheel: de modder sloot zich boven hem, en het moeras was weder effen en vlak als te voren.
Sedert dien verschrikkelijken nacht werd het huis van davy

{==404==} {>>pagina-aanduiding<<}
nugent met verdubbelde zorg bewaakt. Ellens toestand verergerde meer en meer en eindelijk maakte de dood een einde aan haar lijden. Zij stierf in de armen van haren vader, en haar laatste gedachte was aan hugh gewijd. Davy nugent geleidde wankelend het overschot der geliefde dochter, die hém de oogen had moeten sluiten, ter laatste rustplaats, en nancy bleef dien geheelen dag bij haar graf. Toen de nacht gekomen was en zij zich verwijderd had, klom hugh de Lawlor over den muur van het kerkhof. Uitgeteerd en vervallen, grijs geworden door verdriet en wroegingen, knielde hij op de grafplaats zijner vurig beminde ongelukkige gade, die hem voor altijd verloor, toen zij dacht hem voor altijd te hebben verworven. - Den volgenden morgen, toen de oude nancy terugkwam, om te zien of hij er nog was, en hem dan tot vlugten te vermanen, vond zij hem, met het gezigt ter aarde, uitgestrekt op het graf liggen. Zij wilde hem opheffen; maar hij was met ellen hereenigd: - hij was dood.

Bladvulling.

(Ingezonden.)

Toen sostratus, voor Koning ptolemeüs philadelphus, den vuurtoren op het eiland Pharos had gebouwd, beitelde hij op 't marmer zijn eigen naam, overdekte dien met eene laag van marmeren pleister, en stelde dáárop des Koning naam. Zoo eigende hij zich een gedeelte toe van den lof der nakomelingschap; want het pleister was niet tegen den invloed van eeuwen bestand, maar moest ten laatste wegbrokkelen, en zijn eigen naam zigtbaar doen worden. Tegenwoordig hebben de uitvoerders van belangrijke werken niet meer noodig zulke streken te verzinnen, wijl zij weten dat hunne namen voor altijd bewaard blijven in de historie. Wij dachten echter onwillekeurig aan sostratus, toen wij op 't gegoten voetstuk van 't standbeeld van rembrandt - in zoo ver metaal vereeuwigen kan - ook den gieter van 't beeld vereeuwigd vonden. - Als er nog méér standbeelden aanstaande zijn, zouden wij de vraag niet ongepast vinden: of de namen van hunne ontwerpers en gieters niet maar alleen in de geschiedenis behooren.
x.






{==405==} {>>pagina-aanduiding<<}

Mengelwerk.

De Israëliten. (*)

Redevoeringen, van wijlen Dr. G.H. van Senden.

I.

De wetgeving.

Mijne Heeren!

Onder al de wetgevingen uit den vóórchristelijken tijd verdient geene zoo zeer de oplettendheid, niet alleen van den regtsgeleerden en wijsgeer, maar ook van den beoefenaar der oude geschiedenis en der godsdienst, als die welke onder den naam der Mozaïsche bekend is. Zij is ouder dan de wetgeving van lykurgus, van solon, van drako; zij klimt op tot vóór de tijden van zoroaster, en alleen die van de Indiërs en Egypters zijn uit nog vroegere eeuwen herkomstig. Doch terwijl deze alle reeds lang hebben opgehouden van

{==406==} {>>pagina-aanduiding<<}
kracht te zijn; wat zeg ik, terwijl die wetten nog slechts in enkele brokken bestaan of geheel zijn verdwenen, is de wet van mozes in ongeschondene volledigheid aanwezig; wat meer is, wordt zij nog door het nakroost van dat volk, aan welks vaderen zij eens gegeven werd, onderhouden, en zijn vele van die voorschriften in de wetgeving der Christelijke Staten overgegaan of in de zedeleer der volgelingen van jezus overgenomen. Eene wetgeving, die reeds meer dan 33 eeuwen telt, die, gedurende het verbazend groote tijdsverloop van bijna vierdehalf duizend jaren, rigtsnoer bleef of invloed uitoefent, is eerbiedwekkend, is een geheel eenig verschijnsel.
Tot de beschouwing van dit schoone gedenkstuk van de wetgevende wijsheid der oude wereld, noodig ik u uit, M.H.! nu ik overga om de geschiedenis van die natie te behandelen, welker geheel volksbestaan op die wetgeving gegrond, van welker volksleven zij de ziel was.
De Mozaïsche wetten worden in de boeken Exodus, Leviticus, Numeri en Deuteronomium gevonden. Zij zijn niet in die orde gerangschikt, welke de meer wijsgeerige behandeling van het regt van latere wetboeken eischt; integendeel vindt men de Mozaïsche wetten medegedeeld naar de opvolging van tijd, waarin zij werden gegeven. Opmerking verdient het echter, dat die geheele verzameling van wetten wordt voorafgegaan door eene grondwet, waarop al de andere wetten niet alleen als een gebouw op zijnen grond rusten, maar ook als een boom uit den grond levenssappen en voedsel trekken zouden. Gij gevoelt reeds, M.H.! dat ik de tien geboden bedoel, die, op twee steenen tafelen gegrifd, in den even bondigen als korten lapidaarstijl zijn gesteld. - Wanneer wij deze grondwet inzien, dan treft het ons dadelijk, dat in haar niet alleen eerbied voor vader en moeder is bevolen; doodslag en stelen worden verboden; voor de heiligheid van de vierschaar en de onschendbaarheid van het huwelijk wordt gewaakt, - maar dat ook verboden wordt eene andere Godheid dan jehova te dienen; ja, dat er ook nadrukkelijk verboden wordt jehova onder beelden te vereeren, den naam van dien God tot valschheid te misbruiken, en er bovendien wordt voorgeschreven den zevenden dag der weke in aan God geheiligde rust Hem toe te wijden. Zelfs een zedelijk voorschrift vinden wij in die grondwet tegen het begeeren van iets dat des naasten

{==407==} {>>pagina-aanduiding<<}
is, gerigt. - Gij ziet, M.H.! het godsdienstige voorschrift maakt evenzeer een gedeelte uit van de grondwet als het burgerlijke, het zedelijke zoo wel als het maatschappelijke; gij ziet, beide zijn van jehova gegeven, niet in zijne betrekking als Schepper, Onderhouder en Heer van alles, die het regt heeft aan menschen welke Zijne schepselen, de voorwerpen van zijne zorg, en afhankelijk van Zijnen wil zijn, wetten voor te schrijven, - neen, als zijnde de jehova, die de Israëliten uit Egyptes diensthuis had uitgeleid. Die God komt hier dus voor als nationaal-Godheid, als Koning en Opperheer van het Israëlitische volk. Andere natiën mogten uit de vele Goden die zij vereerden, éénen, dien zij de meeste magt of hoogste gunst toekennen, als hunnen Beschermgod eerbiedigen, - als Opperhoofd aanmerken, in tempelen Hem door offers en feesten hulde toebrengen, en gelooven dat zij door zoodanige Godheid wetten en openbaringen ontvingen; dat hunne Koningen onder en door dien God regeerden, - de God van den Israëlitischen Staat behoorde niet in de rij dier gewaande wezens, dier nietige en wanschapene idolen. Het was de Heer van hemel en aarde, die, terwijl Hij alle volken door Zijne algemeene voorzienigheid bestuurde, Israël stelde tot het voorwerp van Zijne bijzondere voorzienigheid; die hun Koning wilde zijn; terwijl zij Zijn volk, Zijne onderdanen, Zijne natie zouden wezen. - Het bestuur bij de Mozaïsche grondwet vastgesteld was dus, zoo als reeds flavius josefus het zeer juist uitdrukte, een Theocratisch; onderscheid tusschen Kerk en Staat, tusschen burgerlijke en godsdienstige pligten kon er dus niet bestaan. Daar de Koning en de God één was, was ook burgerlijke en godsdienstige deugd één.
Ik heb, M.H.! dit denkbeeld wat breeder moeten ontwikkelen, omdat van de juistheid en duidelijkheid daarvan het regt verstand van de Mozaïsche instellingen en voorschriften afhangt, die zoo wel ten opzigte van het godsdienstige als burgerlijke zijn gegeven. Dat ik beide, zoo veel het kort bestek des tijds toelaat, doe kennen!
God, in betrekking van nationaal-God of Koning der Israëliten, moest een koninklijk verblijf hebben te midden van Zijn volk. Daartoe moest, volgens de Mozaïsche voorschriften, eerst een tabernakel of veldtent, en wanneer de zwervenden tot ruste zouden gekomen zijn, een tempel of paleis van jehova

{==408==} {>>pagina-aanduiding<<}
ingerigt worden. In de ruimte voor die tent afgebakend, moesten het brandoffer-altaar en het waschvat geplaatst worden; in de eerste afdeeling van die tent moest de vorstelijke disch staan met brood en wijn, rijk verlicht en vervuld van wierookwalmen; terwijl in eene in heilig donker gehulde tweede afdeeling, de zinnebeeldige troon van jehova gevonden werd, de kist waarin de grondwet lag, waarover gouden Cherubîm hunne vleugelen uitbreidden. Die wet dus was de troon van jehova; Hij, die haar gegeven had, bewaakte haar en zetelde daar om voor hare uitvoering te zorgen.
De nationaal-God van den Staat moest zijne dienaars hebben. De Mozaïsche wet stelde eenen Hoogepriester aan, die als eerste hoveling den vrijen toegang had tot de tegenwoordigheid van den Koning en diens bevelen aan het volk bekend maakte. Onder dezen staan de Priesters en, dienend aan hunne zijde, de Levieten. - Zij zullen niet alleen voor het Heiligdom zorgen, maar ook de tolken der wet zijn, het regt spreken, alle burgerlijke overeenkomsten sluiten, voor maat en gewigt waken, en de geneesheeren der zieken zijn. Aldus voor de heiligste belangen van het volk al hunnen tijd en al hunne krachten ten offer brengende, zal het volk voor hun levensonderhoud en bestaan zorgen; het tiende van het veldgewas zal hunne ambtsbezoldiging zijn.
Voor den nationaal-God moet het volk op zekere tijden verschijnen om hulde aan Hem toe te brengen. De Mozaïsche wet bepaalde daartoe bij uitnemendheid drie tijden in het jaar, en wilde dat zich dan Israël godsdienstig en nationaal zou vereenigen en verblijden voor het aangezigt van jehova; daarom noemde zij die tijden feesten. Het eerste het Pascha (voorbijgang) zou tusschen twee Sabbatten besloten zijn en dus zeven dagen duren. Als reizigers gekleed, den staf in handen, die gereed staan om te vertrekken, moesten zij dan in haast een lam en ongezuurd brood eten. Het was het feest der gedachtenis van den uittogt uit Egypte. - Vijftig dagen daarna vereenigde het Pinkster de mannen van Israël weder. Op den gedenkdag der wetgeving verschenen zij met de eerstelingen der veldvruchten voor jehova. - En wanneer dan ook de druif, gerijpt en gezwollen, haar edel vocht aan Israël had geschonken, vlochten zich de feestvierenden, rondom het heiligdom, van groenend lover tenten - en roemden Hem, die

{==409==} {>>pagina-aanduiding<<}
het brood uit de aarde doet voortkomen en den wijn, die het hart des menschen verheugt. - Daarenboven zou elke nieuwe maan een feestdag wezen, gelijk elke nieuwjaarsdag. Hoog ernstig daarentegen zou de groote verzoendag zijn, waarop het volk den verhevenen Koning om vergiffenis bad voor ongehoorzaamheid, en offers aanbood om de schuld te verzoenen.
Voor den nationaal-God mogt niemand naar de gewoonte van het Oosten met ledige handen verschijnen; - de Mozaïsche wet behelsde voorschriften omtrent hetgeen als offer aan jehova moest gewijd worden. Uit het dierenrijk kon de Israëliet ossen, schapen, geiten, tortels of jonge duiven bieden; uit het plantenrijk meel tot brood of koek gebakken, korenaren, wijn, olie en wierook. Deze offers werden onderscheiden in brand-offers, lof- en dank-offers, zond- en schuld-offers, hef-, reuk-, beweeg-, slagt-, spijs- en drankoffers, en, zoo wel omtrent het offer-zelf als de wijze der toebrenging, werden naauwkeurige bepalingen gegeven.
Bij deze godsdienstige voorschriften voegt de Mozaïsche wetgeving die, welke het leven, de bezitting, de eer van den burger van den Staat bewaken. - Reeds de grondwet had geboden: ‘gij zult niet doodslaan’; zij bedoelde den moord, en daarop werd de doodstraf gesteld; de onvrijwillige doodslager vond echter tegen den bloedwreker eene schuilplaats in de vrijsteden. - Op het kwetsen stond eene geldboete, en in vele gevallen werd het regt der wedervergelding: ‘ziel om ziel, oog om oog, tand om hand, hand om hand, voet om voet’ aangewend. (*) - De bezitting was beschermd bij de grondwet; maar nader werd bepaald, dat wie goud of zilver stal het tweevoudig, wie vee van de weide stal het viervoudig, en wie eenen os ontvreemdde de waarde vijfvoudig moest vergoeden. Op menschenroof stond even als op moord de dood. - Wanneer het vee van iemand of de vlam die iemand op zijn land ontstoken had, het eigendom van den nabuur beschadigde, moest er twee-, vier- of vijfvoudige vergoeding plaats hebben. - Het land-zelf beschouwt de Mozaïsche wet als eigendom van jehova, die als Koning ook Landsheer was. De Israëliet was slechts leenman; hij kon den hem ten deel gevallen grond niet langer bezitten, verpanden of verkoopen dan tot het jubel-
{==410==} {>>pagina-aanduiding<<}
jaar, zullende telkens het vijftigste zijn; dan viel het terug aan de familie, die het oorspronkelijk had toebehoord. Het Jubeljaar delgde alle schulden; die daarenboven op het Sabbatsjaar, zijnde het zevende, niet mogten worden ingevorderd. Leenen aan anderen was in zekeren zin zedelijke pligt; rente mogt een Israëliet niet van eenen Israëliet nemen, maar wel pand; - doch wanneer de schuldenaar slechts één bovenkleed
bezat, moest de schuldëischer dat vóór zonsondergang terug geven, omdat het tevens des nachts tot deken verstrekte. Overigens was het regt van den pandhouder groot; hij kou niet slechts het roerend goed van den schuldenaar, hij kon ook den schuldenaar-zelven met diens gezin tot lijfeigenen verkoopen.
Voor de eer van den Israëliet droeg de wet evenzeer zorg. De lasteraar die door leugen en kwaad gerucht tegen zijnen naasten te verspreiden diens goeden naam bevlekte, was strafbaar voor den regter. Om ligchaamsgebreken mogt men niemand bespotten, den blinden niets in den weg leggen, en den ouderdom moest men eeren.
Vele huwelijkswetten werden er in de Mozaïsche staatsregeling gevonden. Zij verbood den man, niet meer dan ééne vrouw te hebben en veroorloofde der gehuwde eenen scheidbrief te geven; zij bemoeijelijkte echter door vele bepalingen de veelwijverij, die trouwens ook in strijd is met de oorspronkelijke ordening van den Schepper. Hield eene getrouwde vrouw met eenen anderen man huwelijksgemeenschap, dan werd zij met den dood gestraft; gelijk ook hij, die zich met haar schuldig maakte. - De Israëlitische man mogt niet trouwen met eene dochter uit de Kanaäniten; verboden was het de zuster, vaders of moeders zuster, twee zusters te gelijk, de weduw van den broeder, die van hem kinderen had, te trouwen; was de laatste echter kinderloos nagebleven, dan moest haar schoonbroeder haar ten huwelijk (het leviraats- of zwagers-huwelijk) nemen. - Eener dochter, die het éénig kind van haren vader was, stond het niet vrij, buiten haren stam in het huwelijk te gaan.
Er zijn bij de Mozaïsche voorschriften vele spijswetten. Zij bepalen dat de Israëliet geene dieren mag eten die ongespouwen voeten hebben, of van die welker voeten gespouwen zijn (tweehoevige), ook zulke niet, die niet herkaauwen. Ook vleeschen visch-vretende vogels zijn onrein, en van de visschen die, welke geene schubben en vinnen hebben. - Bloed te eten of te drinken was verboden, - Voor de reinheid en zuiverheid

{==411==} {>>pagina-aanduiding<<}
zorgde de wet; zelfs voor die van huizen en kleederen. Tegen de verspreiding van de melaatschheid schreef zij afzondering der besmetten voor.
De slavernij was geoorloofd. Door koop, oorlogsregt, geboorte of schulden kon iemand slaaf worden; - maar was de gekochte slaaf een Israëliet, dan stelde het Sabbatsjaar hem vrij; wilde hij dan kon hij verder voortdienen. Tegen mishandeling echter van slaven zorgde de Mozaïsche wet in zekere mate. Vreemdelingen mogten zij geen leed doen, zij, die zelve verdrukte vreemdelingen geweest waren; weduwen en weezen niet bekorten. Den dorschenden os te muilbanden verbood de wet, die ook niet toeliet dit edel dier nevens den ezel voor de ploeg te spannen, niet alleen om de ongelijkheid van krachten, maar vooral omdat alle met de natuur strijdige vermenging was verboden. - Het was niet geoorloofd een dier te verminken; de moeder op denzelfden dag met haar jong of jongen te slagten; zelfs het vogeltje, dat op het nest zittende werd gevangen, moest hij die de jongen wilde nemen, weder laten vliegen.
Voor de veiligheid van den Staat waakte de wet. Elk Israëliet van twintig tot vijftig jaren was gehouden de wapenen op te vatten. Van deze verpligting tot de landmilitie werd slechts in enkele gevallen, vrijstelling verleend.
Deze wetten mogten gewijzigd en uitgebreid worden, doch niet anders dan door Profeten, onmiddellijk van jehova geroepene en door Zijnen geest bezielde mannen, wier karakter door mozes wordt aangewezen.
Ziet daar, M.H.! de hoofdtrekken der Mozaïsche wetgeving. Om haar juist te beoordeelen moeten wij drie vragen ons voorstellen. Vooreerst: van welke afstamming waren zij, aan welke deze wetten werden gegeven? - Ten tweede: van waar kwamen zij? - Eindelijk: waarhenen gingen zij? De beantwoording dezer vragen zal ons tevens de geschiedenis der Israëliten tot op mozes herinneren.
Het volk aan welk deze wetten gegeven werden, was uit eenen herderstam herkomstig. - Vijf eeuwen waren er toen reeds verloopen sedert abram of abraham, de oudste zoon van terah, een Semiet, die uit het noordelijk Mesopotamië, naar de boorden van den Eufraat getrokken was, bevel had ontvangen om van Haran, waar hij zijne kudden weidde, zich naar het

{==412==} {>>pagina-aanduiding<<}
land Kanaän te begeven. Dat bevel was aan hem gedaan door de Godheid, Dien hij deels uit overlevering, deels door de beschouwing van het heelal had leeren kennen als den eenigen waren God. Deze beloofde hem eene talrijke nakomelingschap en eenen rijken zegen, indien abraham en de zijnen zich voor afgoderij bleven wachten; de kennis en dienst van God heilig bewaarden, en ijverig voortplantten. Abraham was aan dien hoogen wil gehoorzaam. Hij trok naar Kanaän; zijns broeders zoon lot gaat met hem, en terwijl deze het dal Siddim koos en daarmede bijna was ondergegaan, nomadiseerde abraham van Hebron tot Sichem als onafhankelijk herdersvorst, ja zelfs in tijden van misgewas totin Egypte. - Wij kunnen hem thans op zijne togten niet volgen; maar waar en wanneer wij hem zien, hij openbaart het karakter van een uitnemend man, van eenen echten Godsvereerder. Eerlijk en trouw, onbaatzuchtig en vredelievend, altijd vast in geloof en onwrikbaar in vertrouwen op God, zoo staat hij daar als een geheel eenig verschijnsel, blinkende gelijk de maan in den nacht van veelgodendom en goddeloosheid. - Izaäk, de zoon van hem en sara, het rondtrekkend herdersleven van zijnen vader voortzettende verbond daarmede soms eenigen landbouw. De oudste der tweelingzonen, van hem en rebekka gewonnen, ezau, was des vaders, de jongere, jakob, was der moeder lieveling; en deze wist met behulp van haar, gelijk vroeger het eerstgeboorteregt, zoo later den aartsvaderlijken zegen van izaäk, zich te verwerven. Terwijl ezau Kanaänitische vrouwen huwde, vond jakob uit zijne bloedverwanten aan den
Eufraat, (waarhenen hij de vlugt had genomen, om de vervolgingen van zijnen vergramden broeder te ontwijken,) in rachel zijne geliefde gade, die hij nam terwijl de min schoone lea hem door haren vader in de plaats van gene was toegevoegd. - Rijk aan vee en knechten, keerde jakob na vele jaren terug, en zijne bezittingen werden niet weinig door die welke hij van zijnen vader erfde, vermeerderd. - Jakobs karakter heeft zijne donkere zijde, maar getrouw bleef hij toch in de vereering van den eenigen waarachtigen God, en waakte er voor dat zijne tenten niet door afgoderij besmet werden. Dit is bijna ook het eenige, hetwelk zijne zonen achtenswaardig maakt, die als rawe en verwilderde herders zich vooral in de behandeling van jozef doen kennen. Deze, gelijk benjamin, een telg van de geliefde re-
{==413==} {>>pagina-aanduiding<<}
bekka en als zoodanig des ouden jakobs oogappel, werd door de naijverige broeders gehaat. Hij ontkwam den dood, dien zij hem toegedacht hadden, door het slavenlot. Verkocht door zijne broeders, geraakte hij naar Egypte, waar eerst het geluk hem toelachte, maar hij vervolgens als offer zijner deugd in de gevangenis geraakte. Doch ook hierin was een Hooger bestuur, dat over de lotgevallen der menschen waakt, werkzaam; want de Hebreeuwsche jongeling, als gelukkig uitlegger van droomen reeds bekend, werd als zoodanig bij den Farao aanbevolen, die veelbeteekenende droomen had gehad. Hij legde deze op eene eenvoudig ware wijs uit, en verbond met die uitlegging wijze raadgeving in het belang van den Vorst en het volk van Egypte. De achterkleinzoon van abraham werd tot eersten staatsdienaar van den Farao van Memphis verheven, en door zijn huwelijk met eene dochter van den Opperpriester van
On of Heliopolis in de Priesterkaste opgenomen. - Zijne droomen werden vervuld. Terwijl hij in de zeven jaren van overvloedige vruchtbaarheid het graan in magazijnen verzamelde, bewaarde hij aldus in de zeven jaren van misgewas die volgden, de inwoners van het anders zoo vruchtbare Nijlland voor den hongersdood, en bragt, in ruiling voor granen, de landerijen van bijzondere eigenaars aan de kroon. - Hij vergaf niet alleen edelmoedig zijne broeders, die, door honger gedreven, in Egypte kwamen om koren te koopen, maar hij verwierf ook door zijnen invloed op den Farao voor hen en hunne nakomelingen de vrijheid om in het land Gosen, een weidenrijke streek in het Delta en aan de oostzijde van den Plusischen Nijl-arm, zich te vestigen. Vader jakob, die zijnen jozef dood waande, mogt den gelukkigen dag beleven zijnen lang beweenden lieveling, en dien als redder en medeheerscher van Egypte vóór zijnen dood weder te zien; - hij nam jozefs beide zonen als zijne eigene kinderen aan. In Egypte stierf de Aartsvader, maar zijn gebeente werd, op Egyptische wijze gebalsemd, met koninklijke pracht terug gebragt naar Kanaän, - het land, waarop al zijne verwachting voor zijne nakomelingschap was gevestigd; dáár werd de Aartsvader overeenkomstig zijn eigen verlangen in de spelonk van Machpela begraven.
Het verblijf der nakomelingen van jakob of israël in Egypte, aldus op eene inderdaad treffende wijs door de Voorzienigheid voorbereid en beschikt, bewaarde deze herdersfamilie er

{==414==} {>>pagina-aanduiding<<}
voor om in de Kanaänitische volkstammen weg te smelten, - terwijl hun beroep als herders, eene der lagere kasten in het landbouwend Egypte, hen in eene voortdurende afzondering deed blijven van de inwoners in het Nijldal. - Aldus kon zich de nakomelingschap van elken zoon van jakob vermenigvuldigen en tot zoo veel stammen opwassen, die in verloop van drie eeuwen tot millioenen werden, welke gezamenlijk verbonden waren door de voorvaderlijke godsdienst en zeden. - Intusschen hadden de Hyksos, een Arabisch volk, Noorder- en Midden-Egypte overheerd; de vrees, dat de Israëlitische herders met de oude Farao's, die naar het Zuiden teruggedreven waren, zich mogten verbinden, werd grooter naarmate Israël zich vermenigvuldigde. Niet alleen hunnen vrijen geest wilde men uitblusschen, ook hunne vrijheid zelve wilde men vernietigen, en eindelijk hen geheel uitroeijen. Onstaatkundig en wreed beval Egyptes tiran al de zoontjes der Israëliten bij de geboorte in den Nijl te smoren; maar onder het Godsbestuur werd aldus de redder van het verdrukte herdersvolk, de geesel die Egypte teisteren zou, gevormd. Een zoontje van amram en jochébed, reeds drie maanden door trouwe moederzorg verborgen, werd door moederlist gered van den dood. In een papyruskistje in de Nijlbiezen neêrgezet op eene plaats, waar des Faraö's dochter zich zou komen baden, terwijl mirjam, de zuster van het knaapje in de nabijheid waakte, werd het Hebreeuwsche knechtje als vondeling door de ontfermende therneutis opgenomen; het zoontje werd mozes (geredde uit het water) geheeten, en, na door zijne
eigene moeder gezoogd te zijn, als kind der dochter van den Faraö vorstelijk in het paleis opgevoed en onderwezen. - Voor het uitwendige een Egyptenaar schijnende, bleef hij in zijn hart een Israëliet. Het groote denkbeeld om zijne natie te redden, werd in zijne ziel geboren. Intusschen eerst op tachtigjaren leeftijd mogt hij uitvoeren wat hij reeds vroeger te vergeefs had willen beproeven, en uit de Arabische woestijn, waar hij uit Egypte gevloden, veertig jaren dezen wensch zijns levens gekweekt had, daagde hij eensklaps op, en trad voor den Faraö, en eischte van hem het volk opdat het een feest in de woestijn vierde. Hij sprak in naam van jehova, den God van abraham, izaäk en jakob; maar terwijl de Israëliten gewillig waren den redder te volgen, weigerde de Faraö het verzoek, en beantwoordde het hooge met nieuwe verdrukking. - Toen handhaafde mozes zijne

{==415==} {>>pagina-aanduiding<<}
zending en de eer van den God die hem gezonden had, door daden. Egypte's Priesters konden slechts gedeeltelijk die daden nabootsen, welke de grootheid van jehova boven de beschermende Goden van Egypte openbaarden, het land aan den Nijl van ramp in ramp stortten en eindelijk in rouwe bij den dood van al het eerstgeborene dompelden. - Het vernederde en bevende Egypte liet eindelijk na tien vreeselijke plagen de Israëliten henengaan. Maar ziet toen zij daar hen, die schenen naar de landëngte Suez en dus de Roode Zee om te trekken, ten einde Arabië te bereiken, weder zuidelijk zien wenden, waant de Faraö dat zij verward ronddwalen, niet wetende in hunne onbekendheid wat te doen. Hij jaagt hen achterna en wil met geweld hen terugvoeren. De Voorzienigheid baant bij buitengewoon sterke eb de van het Egyptische wraakzwaard bedreigden den eenigen uitweg over eene ruime breede zandbank door de aldaar niet breede zeetong. De donkerheid van den nacht begunstigde den doortogt; Faraö's wagenen en ruiteren jagen roekeloos hen achterna; doch orkanen en onweders jagen het water met geweld terug, en zij, die onschuldige kinderen verdronken hadden, vinden als schuldigen den dood in de golven. - Als geredden door jehova staan de Israeliten aan de overzijde; voor altijd ontslagen van de Egyptenaren zetten zij den togt voort, tot waar Horeb's kruinen zich hemelhoog verheffen; - en hier was het, waar, onder teekenen van den hemel, de straks beschouwde wetgeving aan het volk gegeven werd, dat rondom deze bergen zich had gelegerd.
Nadat ik aldus de vragen: van welke afstamming waren de Israëliten? en: van waar kwamen zij? heb beantwoord, zal ik nog eenige oogenblikken besteden om aan de derde te voldoen: waarhenen gingen zij? - Niet slechts om een feest te vieren, en zich uit die vreugde weder in de jammeren van de slavernij te storten, zou die uitleiding strekken, terugkeeren zouden zij naar het land, van waar het voorgeslacht gekomen was. - Tusschen het hemelhooge gebergte Libanon en Horeb's spitsen, is Kanaän gelegen. Bergruggen, die van gene uitgaan en tot deze voortloopen, hebben in hun midden eene rivier, de Jordaan, die vroeger aan de golf van Akaba, de oostelijke tong der Roode Zee, haar water toevoerde, hetgeen zij van den Libanon ontving. Doch reeds ten tijde van abraham verzonk het dal Siddim en in de plaats van dat eerlijds schoone dal trad de

{==416==} {>>pagina-aanduiding<<}
Doode zee, die van toen aan de wateren van de Jordaan verslond. Zoo eindigt de rivier, na door twee kleinere meeren geloopen te hebben, in deze derde. Het land ten Westen van de Jordaan, wordt van de Middellandsche Zee bespoeld, het land ten Oosten dier rivier, golft van de bergen in afhellingen voort tot aan den Eufraat. Gelegen in een klimaat, dat geschikt is om edele vruchten voort te brengen, beloofde het den nijveren landbouwer rijke vergoeding voor zijne vlijt; want vette dalen, ruime vlakten, grasrijke kusten bezat Kanaän, terwijl eene kunstmatige bedekkingen bevochtiging van kale bergen, ook deze den zegen der natuur kon afdwingen. Kleine riviertjes, stroomende van weêrzijden in de Jordaan, of kronkelende naar de Middellandsche Zee, bewaterden het; - de vroege en spade regen deed het graan ontkiemen en tot ongewone zwaarte rijpen, terwijl verkoelende daauwdruppels het gewas des aardrijks, elken nacht, tegen de hitte des daags versterkten. Ten Zuiden en Oosten door de woestijnen van Arabië, ten Noorden door hooge bergen, ten Westen door de Middellandsche zee omringd, lag het dus daar in stille afgescheidenheid; zijne hoofdrivier eindigde in het land, en de kust had de natuur zonder havens gelaten. - Naar dit land, hetwelk min geschikt is voor den koophandel, - waar evenmin zeevaart zich ontwikkelen kan, - hetgeen nog geene vijfhonderd vierkante mijlen groot, en voor een groot wereldrijk geene ruimte heeft, rigten die verlosten uit Afrika's boeijen hunne schreden. Waar het gebeente rust van hunne Aartsvaders, waar de sporen liggen der voetstappen van hen, daar zullen zij zich, als zelfstandig volk, vestigen; en, na met de wapenen in de hand zich eenen weg door de volken die Kanaän omringen gebaand te hebben,
Kanaän zelf veroveren.
Dit een en ander moest natuurlijk op de Mozaïsche wetgeving van den meesten invloed zijn. Aan afstammelingen der Aartsvaders, die de godsdienst en gebruiken van hen bewaard hadden, - aan komenden uit Egypte, die daar in den langen tijd hunner inwoning vele zeden des lands overgenomen hadden, wetten gevende, moest noodzakelijk op dit een en ander gelet worden. Inderdaad is dit geschied. Uit de aartsvaderlijke tent is het geloof aan den éénen God, is de besnijdenis, is het algemeene denkbeeld van offers, is het Leviraats-huwelijk overgenomen; daarentegen is

{==417==} {>>pagina-aanduiding<<}
er ook veel dat Egyptischen oorsprong verraadt. De tabernakel is een Egyptisch gebouw; de Priesterstand naar Egyptische wijs gevormd, bij de godsdienstige feesten ligt een Egyptisch denkbeeld tot grondslag. Den landbouw boven den koophandel en de zeevaart te begunstigen, is zuiver Egyptisch. De spijswetten, ofschoon eenigzins in de bepaling tusschen rein en onrein reeds Noachidisch, zijn in veel overeenstemmende met het Egyptisch gebod en de Egyptische vaststellingen.
Gelooft niet, M.H.! dat de Mozaïsche wetgeving door deze opmerkingen in het minste verliest; - neen, het goede en beproefde van anderen over te nemen, is grooter wijsheid, dan de ondervinding van het voorgeslacht als dwaasheid te verwerpen. - Zelfs iets van het gebrekkige te bewaren is verstandig, wanneer men door behulp daarvan aan het betere ingang kan verschaffen. - Maar, terwijl de Mozaïsche wetgeving zich in dezen schikte, zocht zij zoo veel mogelijk het kwaad, dat te diep ingeworteld was, om het uit te roeijen te wijzigen, te beperken en dus minder schadelijk te maken, gelijk onder anderen duidelijk blijkt uit het bepaalde omtrent de bloedwraak en de veelwijverij. Egypte's feesten toelatende, beperkte deze wetgeving de zedeloosheid van die feesten; de blijmoedigheid wil zij door godsdienst heiligen. Tegen menschenoffers, tooverkunsten en bedrog waakte zij; de moeder, de in Egypte miskende, beschermde zij bij haar regt; de dieverij, daar tot zekere mate geoorloofd, verbood zij geheel. - Niet omdat het Egyptisch was, nam zij de wetten omtrent den akkerbouw, en de afzondering van andere volken over; zij deed het omdat deze bepalingen geheel strookten met de groote bestemming van het Israëlitische volk, om eenen aan zijn land verbonden godsdienstigen Staat te vormen. - Egypte's uitwendigen tooi en plegtigheden nam de Mozaïsche godsdienst op, maar door deze verbond zij de vereering van den waren God met dien zinnelijken toestel, zonder welken zij zich toen niet, vooral niet onder een zinnelijk volk als de Israëliten, zou hebben staande gehouden. - Daarenboven, wáár is zoo gewaakt tegen den overmatigen rijkdom, die zich bij enkelen opstapelt, terwijl het algemeen daarvan verstoken is, als in deze wetgeving? Wáár zoo veel opleiding gegeven, om de burgers van
den Staat tot zacht gevoel van menschelijkheid te stemmen, die jegens minderen aan te kweeken en het huiselijk

{==418==} {>>pagina-aanduiding<<}
geluk in juiste bepalingen omtrent de betrekking van ouders en kinderen te bouwen, als hier? Wáár werd zulk een Staat zóó op de godsdienst, wáár zulk eene godsdienst zóó op den Staat gebouwd - en de mensch in zijne heiligste betrekkingen dermate vereenigd door één middelpunt, als in deze in allen opzigte voor het toenmalige Israëlitische volk juist gepaste en daarom geheel volmaakte wetgeving? - Men moet zich geheel in die eeuwen verplaatsen, men moet weten, wát toen de Godsdienst en Staat onder andere volken waren om te gevoelen, dat men hier hoog op bergen Gods, op Sinaï en Horeb staat - dat een geheel eenig verschijnsel opgetogen houdt. - En ziet gij dan verder dien mozes, zoo als hij, na te vergeefs beproefd te hebben, het volk dadelijk Kanaän in te voeren, besluit om veertig jaren lang het te zuiveren, aan orde en wet zijne Nomaden en slaven te gewennen; - slaat gij hem gade, te midden der oproerige en ondankbare muiters, met kracht en waardigheid handelende; - bespeurt gij, hoe hij de hoogste wenschen van zijn leven opoffert voor het groote denkbeeld zijner ziel, en liever op Nebo sterft met verwachting, dan op Kanaäns heiligen grond zonder deze te mogen koesteren; - hoort gij eindelijk zijne laatste stem tot het volk, welks vader, wetgever en aanvoerder hij was, hoe hij, aan het perk van zijne stormachtige loopbaan, het toesprak, welk eene innigheid, welk eene warmte, welk een verheven gevoelen! Neen, zóó handelt, zóó leeft en sterft een volksverleider niet; - zoo neemt alleen een groot man, een gevoelig menschenvriend, een wijze, een godvruchtige, zóó een vader van zijne kinderen afscheid. - Toen Israël hem beweende in
Moab's velden, stortte het tranen over eenen edele, die de tranen der zijnen waardig was, die de bewondering der wereld verdient.
Mozes liet niet slechts deze wetgeving na, maar ook een volk hetwelk hij, 't uit de laagheid, waartoe de slavernij den mensch doet verzinken, opgebeurd hebbende, door de banden van orde en wet had omstrengeld. Toen hij stierf waren de meeste Israëliten, die in Egypte geleefd hadden, hem reeds voorgegaan; een nieuw geslacht, ontstaan op den acht-endertig-jarigen togt, waarbij hij met het volk van oäse tot oäse was getrokken, stond daar, opgevoed of geboren in de woestijn van Arabië. Reeds waren de ten Oosten van de Jordaan ge-
{==419==} {>>pagina-aanduiding<<}
vestigde volken overwonnen en hadden zich de stammen ruben, gad en half manasse in het over-Jordaansche gevestigd, toen jozua, uit de handen van den stervenden mozes en naar den wensch van het volk, het bestuur ontving. De vriend van dezen grooten man, ingewijd in al zijne plannen, vervuld van zijnen geest, trad in diens plaats, nadat reeds eleazar, de derde zoon van aäron, een waardig opvolger van zijnen vader in het Hoogepriesterschap was geworden. - Aan de spits van zesmaal honderdduizend mannen, die de wapenen konden voeren, zou jozua (den Jordaan met het volk overschreden hebbende) de Kanaäniten uitroeijen; natiën welker godsdienst en zeden trouwens ten eenemale onbestaanbaar waren met de Mozaïsche inrigting. Onder jehova's hulp werd dit volbragt. In zes jaren tijds waren een-en-dertig Kanaänitische Vorsten verslagen en was het oogenblik daar om het land behoorlijk te verdeelen. Dit geschiedde met veel wijsheid en zorg. De nomadiserende stammen ruben, gad en half manasse bleven het weidenrijke
Over-Jordaansche behouden; juda en simeon werd het zuidelijkst gedeelte van het eigenlijk Kanaän aangewezen. Aan het grondgebied van hen paalde ten noorden dat van benjamin en dan en aan beide weder dat van efraïm. Manasses andere helft en issaschar volgden op deze, terwijl het noordelijkst gedeelte van Palestina aan aser, zebulon en nafthali toeviel. Verspreid door het geheele land, ten einde zij in hunne algemeen nuttige werkzaamheden allen ter dienste konden staan, waren in vijftig steden levi's zonen. - Het groot ontwerp is verwezenlijkt. Tot eenen Staat op akkerbouw en de vereering van den waren God gegrond, werden de zwervende herders, de verdrukte slaven, in het land der voorvaderen! Welk eene schoone ontwikkeling kan dat jeugdig volksleven, onder zulke kweeking en voeding, vinden; hoe groot, hoe gelukkig die uitnemend begunstigde natie worden!
Helaas! de geschiedenis verwezenlijkt dat ideaal niet. Immers, in plaats dat Israël na den dood van jozua de uitroeijing der Kanaäniten zou voltooid hebben, nam het ruste onder zijnen wijnstok en vijgenboom en gaf zich onbedachtzaam over aan het genot. - In plaats dat het de wet heilig zou bewaard hebben, getrouw aan de dienst van jehova, en hierdoor, gelijk door eensgezindheid, sterk zou gebleven zijn, sloten de Israëliten huwelijken met Kanaäns dochters, lieten zich

{==420==} {>>pagina-aanduiding<<}
tot afgoderij verleiden, en twistten de stammen onderling. De overblijfselen van de Kanaäniten verbonden zich met naburige volken, en Israël, dat met eere had kunnen staan, viel nu eens in de overheersching van dezen, dan van genen veroveringzuchtigen nabuur. - Intusschen het zou niet geheel bezwijken; daartoe was het leven te sterk, de eerste indruk door mozes en jozua gegeven, te krachtig geweest. - De verdrukking deed telkens den geest van genen ontwaken, het zwaard van dezen ontblooten. Mannen stonden eensklaps op, die onder den naam van Rigters bekend, eene schoone heldenrij vormen. Othniël hakte met het zwaard de banden van Cuschan-Rischataïm door. Ehud's dolk doorboorde eglon; zijne bazuin van het gebergte Efraïm doende klinken riep hij tot den zegevierenden strijd tegen Moab. - Samgar verloste Israël van de Filistijnen; barak van jabin's overheersching. Hem en zijne benden had debora bezield, eene vrouw van uitstekend verstand en diep godsdienstig en nationaal gevoel; even groot, waar zij de harp tokkelt bij verheffend lied, als waar zij door partijen geroepen de pleitgedingen beslist; eene vrouw die aan heldenmoed, beleid en geestkracht paart; die het juiste oogenblik aanwijst aan barak, om van Thabors kruin, gelijk eene lawine, te storten op de vijanden in het dal; die nu onverschrokken te midden der zwaarden en spiessen van de strijdenden blijft, bemoedigend en radend tot de overwinning volkomen is. - Ook gideon is een groot karakter. Aan de spits van zijne jeugdige helden overvalt hij het
Midianitische leger, en de kleine schaar der kloekmoedigen verstrooit de tienduizenden. En toen het dankbare volk hem nu de koningskroon aanbiedt en zegt: ‘heersch over ons, zoo gij als uw zoon en uws zoon zoon,’ (*) weigert hij deze hoogste en erfelijke waardigheid, zeggende: ‘niet ik wil over u heerschen, niet mijn zoon, jehova zal uw Koning zijn.’ - Één zijner bastaardzonen zocht na 's vaders dood de heerschappij te verkrijgen en zich daarin door den moord zijner broeders te verzekeren, en wreed en geweldig is zijn bestuur. Bij den aanval op Thebez echter getroffen aan het hoofd door eenen steen, die eene vrouw wierp, wil hij de schande niet dragen van door vrouwenhand te zijn gesneuveld; daarom beveelt hij (gelijk later pyrrhus

{==421==} {>>pagina-aanduiding<<}
bij Argos,) zijnen wapendrager hem te doorboren. - Boven thola en jaïr, die Israëls legerhoofden waren, doch niet gelijk gideon voor wet en godsdienst zorgvuldig genoeg waakten, blinkt jephtha uit. De Ammonieten hadden het volk onderdrukt; hij besluit om, met gevaar van zijn leven, redder van het vaderland te worden. Zijn beleid staat gelijk met zijnen moed; want niet alleen verzekert hij zich eerst volkomen van de trouw der zijnen, maar hij zoekt ook het bloedvergieten voor te komen door eene overeenkomst met de vijanden te beproeven. Ammon's legerbenden worden geslagen, nadat de held onbedachtzaam de gelofte had gedaan, dat hij het eerste hetgeen uit zijn huis hem tegen komt aan jehova zou offeren. En toen hij nu, vreugdedronken, wederkeert als overwinnaar, is zijne éénige dochter de eerste die, deelend in 's vaders roem en blijdschap, hem tegen komt. Terwijl jephtha gelooft dat hij letterlijk zijne gelofte moet vervullen, vindt hij de dochter gereed om haar aan zich te doen volbrengen. Eene andere iphigenia gelijk gaat de vrome maagd naar het outer, waar de vader in zijn kind al zijne vreugde en geluk aan zijnen God ten offer brengt. - Na hem werd de band van Israëls bewoners door onderlingen twist verbroken, die tusschen den stam efraïm en de Over-Jordaanschen ontstond. Rigters, van welke wij slechts de namen weten, als ebzan, elon en abdon, hadden het bestuur, hetwelk van dezen laatsten op eli overging, die Hoogepriester en ook tevens Rigter was. Zij waren evenmin in staat de inwendige verdeeldheden te doen ophouden, als uitwendige aanvallen af te keeren. De
Filistijnen, het aan het zuidelijk gedeelte van Palestina's Middellandsche zeekust wonend volk, verdrukten de Israëliten, wien thans weder alle moed en kracht scheen ontzonken te zijn. - Toen gaf één enkel man aan het verslapte volk het voorbeeld van eenen aan het vermetele grenzenden moed, die gepaard ging met reusachtige kracht, welke echter niet in deze, maar in het vertrouwen op jehova, den grondslag had. Ik bedoel simson, die van zijne ouders tot de gelofte van het Nazireërschap was gewijd. In de Mozaïsche wet zijn verordeningen omtrent de Nazireërs. Zij mogten geene sterke dranken gebruiken; niets dat van den wijnstok komt nuttigen; geen lijk aanraken en het haar laten wassen; doch hunne geloften komen daar voor als slechts voor

{==422==} {>>pagina-aanduiding<<}
eenen bepaalden tijd gedaan. Simson's Nazireërschap was echter een altijddurend; het eindigde niet, dan met zijn leven. Zoo lang simson zijne gelofte trouw hield, was hij de schrik en geesel der Filistijnen. Herkulische daden verrigtte hij; maar gelijk de herkules der Grieken, bezweek hij voor de magt der vrouwen, en werd eindelijk door eene van haar, aan welke hij ontdekt had, dat zijne kracht in zijn Nazireërschap gelegen was, van zijne haren beroofd. Hiermede was zijn vertrouwen op eigen kracht en goddelijke hulp geweken; hij viel in de handen zijner vijanden en werd de speelbal van hunne wraak en hunnen moedwil. Doch hij stierf gelijk hij geleefd had; zijne haren waren weder aangegroeid, zijn moed had zich hernieuwd, en staande onder eenen Filistijnschen godentempel rukte hij twee der zuilen omver, waarop die tempel voornamelijk rustte, en verplette zich met duizende vijanden onder den bouwval, gewroken en gereinigd in den dood.
Toen simson niet meer was, verdubbelden de Filistijnen hunne aanvallen. Zij waren meestal gelukkig tegen de Israëliten, die in eli eenen door ouderdom al meer en meer verzwakten rigter hadden, die niet alleen het vertrouwen, maar ook de liefde van het volk door het wangedrag zijner zich veel aanmatigende zonen hophni en pinehas had verloren. Beide sneuvelden met 30,000 Israëliten in éénen veldslag, terwijl daarenboven de ark viel inde handen der Filistijnen. De boodschap van deze ontzettende gebeurtenis deed eli sterven - het scheen met Israël, dat den troon van jehova, de wet van mozes, de bloem van zijne manschap, zijnen Rigter en Hoogepriester op éénen dag had verloren, gedaan. - Maar jehova's zorg had in de stilte van het heiligdom reeds den redder gekweekt. Het was de van God door zijne uitnemende ouders afgebedene samuël, die thans optrad. Geroepen door het volk tot Rigter, bekleed met de Hoogepriesterlijke waardigheid, was hij van jehova bekwaamd om Profeet te zijn. Zoo was hij in staat om aan de Mozaïsche Staatsinrigting krachtvolle werking terug te geven, en, voor haar het volk bezielende, het door haar weder te verheffen. De afgoderij werd met sterke hand uitgeroeid en tot in de verborgenste schuilhoeken vervolgd; het volk verootmoedigde zich over zijne zonden en deed heilige geloften; - de Filistijnen werden overwonnen en niet alleen de vreugde over de behaalde zege, ook de zege-
{==423==} {>>pagina-aanduiding<<}
ningen van eenen langen vrede regtvaardigden de maatregelen van den edelen en moedigen hervormer. Deze waren vooral gerigt op de beschaving en godsdienstigheid der in zoo veel eeuwen van
onrust verwilderde Israëliten. Zelf edele jongelingen onderwijzende, vormde hij anderen tot onderwijzers in de wetten en godsdienst; deze verspreidende onder het volk, wekte hij den nationalen en godsdienstigen zin op en bezielde dien met een nieuw leven. - Hij zelf wijdde zich onvermoeid aan het heil der natie. Het land doorreizende om regt te spreken, openbaarde hij alomme onbaatzuchtigheid en regtvaardigheid. En toen hij eindelijk zijne waardigheid neêrlegt, hoe groot staat hij daar, geheel Israël oproepende om tegen hem te getuigen indien hij zijne magt en gezag ook maar in het minst had misbruikt. Hoe helder ziet hij, toen hij daar het volk waarschuwt dat eenen Koning begeert; hoe treffend schetst hij het misbruik der magt van den Alleenheerscher! Hij was de laatste van Israëls Rigters; hij zal den eersten van Israëls Koningen zalven. - De beschouwing van Israël onder den monarchalen theocratischen regeringsvorm, zal eene volgende keer belangrijke stoffe bieden; en ofschoon wij den luister van het volk zullen zien kwijnen, abrahams kroost, mozes wet en samuëls werking zullen niet ophouden.
Ik heb gezegd.

Iets over de constitutie van Arragon. (*)

Toen de inwoners van Arragon zich van het juk der Mooren bevrijd hadden, besloten zij eenen koning aan te stellen. Daar zij het evenwel omtrent de wijze waarop dit geschieden zou niet konden eens worden, besloten zij hieromtrent den Paus te raadplegen. Deze bestrafte hen, daar zij in plaats van zich aan het voorbeeld der Joden te spiegelen (zie 1 sam. viii) volstrekt eenen koning begeerden; maar indien zij hun gevoelen niet wilden veranderen, ried hij hen aan geen koning te verkiezen dan onder waarborg van billijke met den aard des volks overeenstemmende instellingen, en vooral dat zij

{==424==} {>>pagina-aanduiding<<}
een hoog geregtshof zouden instellen, dat even als de Ephoren bij de Ledaemoniërs een tegenwigt tegen den koning zou uitmaken, en volkomen geregtigd zou zijn om alle twisten tusschen den koning en het volk te beslechten. Dezen raad volgende bepaalden zij de regten van koning en volk zoo billijk als zij konden, en stelden de opperste uitlegging daarvan niet aan den koning maar aan een opperste geregtshof van zeventien leden, waarvan de voorzitter Justitia genaamd werd. Deze Justitia met zijn zeventien bijzitters hadden dus het volste regt om alle door wereldlijke of geestelijke geregtshoven, ja door den koning-zelven gevelde vonnissen te vernietigen, en ieder burger had het regt zelfs den koning voor dit geregtshof te dagen. Daarenboven hadden zij in den eersten tijd het regt om koningen te verkiezen en af te zetten, maar eenige jaren na de instelling van dit geregtshof heeft Koning pedro III weten te weeg te brengen, dat dit laatste regt werd afgeschaft, echter op die voorwaarde, dat het hun zou geoorloofd zijn de wapenen op te vatten tegen ieder, die met geweld inbreuk op hunne regten zou willen maken, al ware het ook tegen den koning of den troonopvolger.
Nadat al deze regten behoorlijk vastgesteld waren, zijn zij een ongeloofelijk langen tijd (ongeveer twee en een halve eeuw) ongeschonden bewaard gebleven, terwijl koning en volk in de trouwe handhaving daarvan met elkander wedijverden. Toen echter ferdinand de Catholieke ook de heerschappij over Castilie door erfenis bekwam, begon deze vrijheid der Arragonnezen aan de Castilianen te mishagen, weshalve zij ferdinand aanhoudend aanspoorden om die bepalingen af te schaffen. Daar hij dit evenwel niet durfde doen, antwoordde hij op hunne raadgevingen: ‘dat hij de regering over Arragon op de voorwaarden, die hun bekend waren, ontvangen had; dat hij plegtig gezworen had die te zullen nakomen; dat hij het verbreken van zijn gegeven woord afkeurde, en ook, daarenboven, overtuigd was, dat zijn rijk bestendig zou zijn, zoo lang koning en onderdanen even weinig reden hadden om elkander te vreezen, en het oude evenwigt tusschen hen bestond; vermits, wanneer een van beiden dit evenwigt verbrak en zijne magt vermeerderde, de andere partij niet alleen hare vorige regten zou zoeken te herkrijgen, maar zich ook op de eerste zou zoeken te wreken, waarvan het verderf van een

{==425==} {>>pagina-aanduiding<<}
van beiden of van beiden het gevolg zou wezen.’ De Arragonnezen behielden dus na ferdinand hunne vrijheden, hoezeer hunne vorsten door de vereeniging van Arragon met Castilië magtiger geworden waren, tot op philips II, die hen met meer voorspoed maar niet minder wreedheid dan de Vereenigde Nederlanden onderdrukte. Hoezeer later philips III alles weêr in schijn op den vorigen voet bragt, waren echter de Arragonnezen door de geledene verdrukking zoo zeer overtuigd geworden van hun onvermogen om tegen koningen, die over de magt van geheel Spanje konden beschikken, hunne privilegiën geldig te maken, dat zij van hunne vorige vrijheid niets behielden dan eenige klinkende woorden en krachtelooze instellingen.

Het bovenstaande verdient in onzen tijd allezins behartiging, omdat men er uit zien kan, hoe philips II, die door sommigen tegenwoordig tegen de beschuldigingen der Nederlandsche geschiedschrijvers verdedigd wordt, met zijne regtgeloovige Spaansche onderdanen heeft gehandeld.

Rose Tamisier. (*)

St. Saturuin is een klein dorp in de bergen van Vaucluse niet ver van Avignon. In het jaar 1850 werd dit dorp beroemd als de verblijfplaats van een meisje genaamd rose tamisier, die beweerde wonderkracht te bezitten en onmiddellijk met den hemel in gemeenschap te staan. Zij was opgevoed in een nonnenklooster te Salon in het departement van de monden van de Rhône, waar zij de opmerkzaamheid trok door de beweering, dat zij menigvuldige bezoeken ontving van engelen en heiligen, vooral van de maagd maria. Eindelijk gaf zij voor eenen goddelijken last bekomen te hebben, om de godsdienst in het ongeloovige Frankrijk tot hare oorspronkelijke zuiverheid terug te brengen, verliet het klooster, begaf zich naar het dorp Saignon, waar zij geboren was, en toonde dáár volgens haren levensbeschrijver den Abt andré, het eerst hare wonderkracht door eene wonderdadige kool te

{==426==} {>>pagina-aanduiding<<}
laten groeijen, die de hongerige dorpsbewoners gedurende verscheidene weken, in een tijd van algemeene droogte en sterfte onder de planten, voeden kon. Ondertusschen at zij-zelve niets dan heilige ouwels, die engelen voor haar, als de gunstelinge des hemels, uit de kerk haalden, terwijl zij uit dankbaarheid daarvoor de kleederen van den dorpspastoor, den Abt sabon, verstelde met garen en knoopen, die uit den hemel geregend waren. Op een zomeravond echter werd zij door engelen te Saignon opgenomen en weêr nedergezet in het dorp St. Saturnin. Tot op dien tijd had deze dorpsheilige nog geen andere vereerders dan eenige wijngaardeniers en herders; maar de geur harer heiligheid en de roem van hare wondermagt namen zóó spoedig toe en verspreidden zich zóó ver, dat zij weldra eene Europesche vermaardheid verwierf. Zij had reeds vele verwonderlijke mirakels verrigt en door de kracht van hare vroomheid de afbeeldingen van een kruis, een hart, een kelk, een speer, en zelfs van de H. Maagd met het kind, op verscheidene plaatsen van haar ligchaam doen ontstaan; eerst in flaauwe omtrekken, doch later zóó duidelijk, dat er zelfs bloed uitkwam, hetgeen de verwondering en den heiligen eerbied van alle toeschouwers opwekte. Thans echter verrigtte zij in de kerk te St. Saturnin haar voornaamste wonder, daar zij eene schilderij van christus, die van het kruis wordt afgenomen, waarachtig bloed deed uitzweeten, in tegenwoordigheid van den dorpspastoor en van eene talrijke vergadering, die ter aanschouwing van dit mirakel was bijeengekomen. Dit geschiedde voor het eerst op den tienden November 1850.
Weldra maakte deze zaak de opmerkzaamheid der regering gaande en de Heeren grave, onder-prefect van het departement, guillibert, regter van instructie, jacques, substituut van den procureur, en andere ambtenaars, werden gelast de waarheid der daaromtrent loopende geruchten te onderzoeken. Zelfs den Aartsbisschop van Avignon werd gelast met de hoogere onder hem staande geestelijkheid dit mirakel te gaan aanschouwen en zich te vergewissen wat er van de zaak was. Op den door de heilige tot verrigting van het wonder bepaalden dag gingen deze hooge burgerlijke en kerkelijke ambtenaren in vol kostuum op hare uitnoodiging naar de kerk, die tevens door duizenden geloovigen en nieuwsgierigen uit den

{==427==} {>>pagina-aanduiding<<}
geheelen omtrek bezocht werd; en tot bewijs, dat er geen voornemen bestond, om van de ligtgeloovigheid der menschen misbruik te maken, beval de Aartsbisschop de schilderij van hare plaats boven het hoog-altaar weg te nemen, waarop het bleek, dat er geene werktuigen om bedrog te plegen achter verscholen waren, daar eene geheele volkplanting van spinnekoppen, die jaren lang aldaar scheen gehuisd te hebben, van achter de schilderij voor den dag kwam. Het bloed kwam ondertusschen aanhoudend uit de handen, de voeten en de zijde van de beeldtenis te voorschijn, hoezeer de aartsbisschop en de onder-prefect het aanhoudend met hunne zakdoeken afveegden. Deze zakdoeken kregen bij gevolg eene groote waarde, werden terstond in stukjes geknipt, en aan de geloovigen door geheel Frankrijk gezonden. De burgerlijke ambtenaren en de geestelijken waren voldaan, en de toeschouwers niet minder, terwijl de aartsbisschop eene welsprekende predikatie hield, gelijk dit bij zulk eene statige gelegenheid paste; en opdat alles in den behoorlijken vorm mogte geschieden hechtten de prefect en al de overige hooge ambtenaren hunne namen en zegels aan eene plegtige verklaring der waarheid van dit mirakel, welke terstond naar Parijs werd opgezonden, en door middel van de drukpers in alle landen der Christenheid werd verspreid.
Ondertusschen trok dit vreemde geval de opmerkzaamheid van eenen vernuftigen scheikundige te Apt, den Heer eugène colignon. Nadat deze veel tijd en moeite aan vruchtelooze nasporingen besteed had gelukte het hem eindelijk te ontdekken, dat menschenbloed hetwelk door een bloedzuiger was uitgespuwd voor het wonder van rose tamisier bijzonder geschikt was, dat men dit in eene schilderij kan doen intrekken, en dat het er dan weêr langzamerhand uitdruppelt zonder in de eerste uren te stollen, terwijl het, hoe dikwijls ook afgeveegd, aanhoudend blijft vloeijen, zoo lang er nog een droppel van over is. Deze heer bootste het mirakel der bloedende beeldtenis met zoo goeden uitslag na, in tegenwoordigheid van verscheidene hooge ambtenaren en een groot aantal geleerden, dat niemand meer in de wonderkracht van rose tamisier wilde gelooven, maar ieder zich van haar bedrog overtuigd hield; vooral dewijl bewezen werd, dat zij er altijd op stond vóór het verrigten van het mirakel eenigen tijd in een-
{==428==} {>>pagina-aanduiding<<}
zaam gebed in de kapel te moeten doorbrengen, zoodat er geen twijfel meer overbleef, of zij besteedde dien tijd, om de deelen der schilderij, die zij daarvoor gebruiken wilde, met het bloedige vocht te doortrekken. Toen het bedrog was ontmaskerd, werd de verontwaardiging zóó algemeen opgewekt, dat de regering zich genoodzaakt zag de bedriegster voor de regtbank te Carpentras, de hoofdplaats van het district te brengen. De Jury echter verklaarde zich niet bevoegd, om over deze zaak een oordeel uit te spreken. Dit maakte de verbittering nog erger, zoodat de regering, om oproer te voorkomen, het noodig oordeelde de zaak voor de Assises te Nismes te brengen; alwaar in het midden van November 1851, na een lang en naauwkeurig onderzoek, en nadat aan weerskanten de pleitbezorgers gehoord waren, de heilige schuldig werd
verklaard aan bedrog en aan misdrijf tegen de openbare zedelijkheid, en daarop werd veroordeeld tot zes maanden gevangenis, benevens eene boete van vijfhonderd francs en de kosten.




Zonderlinge volksfeesten in Frankrijk.

Het feest van den groenen wolf.

Te Jumièges, de aêloude, half vervallen, Noormansche abdij, waaraan zoo vele historische herinneringen zijn verknocht, is dat hoogst eigenaardig feest in zwang gebleven, waarvan de oorsprong in overoude tijden gezocht moet worden. Het bijgeloof beschouwt haar in verband met het volgende sprookje.
Philibert, de later heilig verklaarde grondvester van Jumièges, stichtte ook het vier uren van daar gelegen klooster Pavilly, waarvan austrebertha (insgelijks heilig verklaard) de eerste abdis was. De nonnekens van dat klooster waschten het linnengoed van de kloosterbroeders te Jumièges, en dat goed werd door een ezel zonder drijver, van het eene klooster naar het andere gebragt. Maar zie het afgerigte dier werd door eenen wolf verscheurd. Gelukkig was de abdis getuige van den moord: zij pakte eenvoudig de vracht van den vermoorden ezel op den rug van den wolf, en beval nu hém om dien naar Jumièges te brengen. De wolf, zegt men in goe-
{==429==} {>>pagina-aanduiding<<}
den ernst, deed niet alleen dit; maar bleef zelfs de taak van den ezel met onberispelijke trouw en naauwgezetheid ook verder vervullen.
Het feest is als volgt. Den 23sten Junij, daags vóór st. jan, haalt de onder den naam van dien Heilig gestichte broederschap haar nieuwen voorzitter of hoofd te Conihous af. Uit de ingezetenen van dat dorp moeten de hoofden gekozen worden. Deze Dignitaris, die de groene wolf heet, een buitengemeen wijden, langen, groenen rok en eene zeer hooge, kegelvormige, groene muts zonder rand draagt, plaatst zich aan het hoofd der broeders, en daarop trekken allen, zingende ter eere van johannes den Dooper, en onder het geknal van pistoolen geweerschoten, met kruis en vaandel naar eene plaats, le Chouquet genaamd, om dáár den pastoor af te wachten. Deze, door het geraas van de aankomst van den stoet verwittigt, verschijnt welhaast, vereenigt zich met de broederschap, en geleidt die naar de kerk der Parochie, alwaar onmiddellijk de Vesper gezongen wordt. Een sobere maaltijd in en eenige dansen vóór de deur van het huis van den groenen wolf, vullen het overige gedeelte van den dag aan, tot op het uur dat het st. jans-vuur ontstoken moet worden.
Bij een hoop takkebosschen - door een kleine jongen en meisje beide met bloemen versierd aangestoken - heft een uit het gezelschap een lied aan in 't Normandische patois, eene soort van parodie op 't bekende Ut queant laxis, en middelerwijl loopen de wolf en de broeders, elkander allen bij de handen houdende, rondom het vuur den gelukkigen na, dien zij voor het volgende jaar tot ‘wolf’ willen kiezen. De zonderlinge jagers, die met hun allen slechts over twee handen die van den eersten en laatsten in de rij te beschikken hebben, moeten den aanstaanden wolf, terwijl hij vlugt en in den blinde met een langen stok onder hen rondslaat, driemaal vangen en insluiten: alleen dán is zijne verkiezing geldig. Hebben de broeders hem eindelijk in hunne magt, dan dragen zij hem in triomf naar den brandstapel, en maken eene beweging, als of zij hem in 't vuur wierpen.
Als deze wonderlijke plegtigheid is afgeloopen, begeeft men zich naar het huis van den aftredenden ‘wolf’, waar een avondmaal even sober als het middagmaal is aangeregt. Bij elk onbetamelijk of met de plegtigheid niet strookend woord

{==430==} {>>pagina-aanduiding<<}
roert de censor of regter eene bel die voor hem staat, en veroordeelt den schuldige om staande en met luider stem een pater noster op te zeggen. Maar zoo ras het dessert komt of 't uur van middernacht slaat, maakt de deftigheid voor de losbandigste vrijheid plaats; in stede van vrome gezangen worden nu drinkliederen aangeheven, en de krassende toon der dorpsvedel is naauwlijks hoorbaar onder het woeste geschreeuw der vrolijke feestgenooten.
Eindelijk gaat men naar huis, en rust uit van de vermoeijenissen van den dag; maar den volgenden dag wordt het feest van st. jan door dezelfde personen even wonderlijk gevierd. De plegtigheden bestaan hoofdzakelijk dan dáárin, dat men onder aanhoudende geweerschoten, een hoogen stapel brooden, bovenaan met een lauriertak en lang nederhangende bontkleurige linten versierd, in processie ronddraagt, waarna den nieuw benoemden groenen wolf de teekenen zijner waardigheid worden gebragt. De genoegens van den disch zijn ook nu, even als den vorigen dag, weder de hoofdzaak.

De meifeesten.

De stad Arles wordt het allereerst door julius caesar vermeld, in dat gedeelte zijner Commentariën, hetwelk over den burgeroorlog handelt. Reeds destijds en ook later waren de bloedige kampvechterspelen in den Circus, waarop de Keizers met welberekende staatkunde het volk vergastten, zoo wel te Rome als in Gallië en in alle deelen van het onmetelijke rijk, de voornaamste openbare volksuitspanningen. De groote konstantijn, het Christendom omhelsd hebbende, was de eerste, die deze onmenschelijke gebruiken trachtte af te schaffen of althans te wijzigen; vooral deed hij dit te Arles, welke stad hij bijzonder begunstigde en naar zijnen naam noemde. Hier nam hij echter daartoe voor een Christenvorst eenigzins vreemde middelen te baat; door de plegtigheid der Maioos in te stellen: eene nabootsing van heidensche feesten ter eere van de godin maia. Den 1sten Mei moest een schoon meisje, prachtig getooid, zich onder eenen troonhemel laten plaatsen, terwijl hare vriendinnen en speelgenooten van de voorbijgangers, met beleefd verzoek en schalkschen aandrang, geschenken in geld

{==431==} {>>pagina-aanduiding<<}
zochten te krijgen, om voor de Maio 't een of ander tooisel te kunnen koopen.
De invoering van dit gebruik pleit niet bijzonder voor het vindingrijk genie van den grooten Keizer. Die openbare tentoonstelling eener Maio, al ware het meisje buitengemeen schoon, zal het volkje van dien tijd, dat sinds onheugelijke jaren feestgenot vond in het zien van de stuiptrekkingen der stervende kampvechters, zeer flaauw en vervelend zijn voorgekomen. Doch men moest zich vergenoegen met hetgeen men kreeg, en de bloedige plegtigheden van vroegeren tijd afgeschaft zijnde, verspreidde het feest der Maioos zich allengs in geheel het Zuidelijk gedeelte van Gallië en is er tot heden in zwang gebleven, ofschoon het door den toenemenden invloed des Christendoms sinds lang reeds tot een kinderfeest geworden is.
Tegenwoordig wordt niet meer eene maagd, maar slechts een klein meisje voor de bewonderende menigte ten toon gesteld. Van de eerste dagen van Mei af, vooral op Zondagen, ziet men in de steden van Provence aan de hoeken der straten zulke jonge Maioos, die geheel met bloemen overdekt, onbewegelijk op een stoel zitten, den schoot met een witten sluijer of doek bedekt, die tot op den grond afhangt. De menigte en fraaiheid der bloemen, waarmede de Maioos versierd zijn, leveren een maatstaf van de gegoedheid der ouders: de een tracht den ander in keur en volheid van tooi te overtreffen.
Inmiddels zwerven de kleine speelgenooten der Maioos, mede zwierig uitgedost, elke in hare eigene wijk rond en bestormen de voorbijgangers, om eenige sous; zij volgen hen op de hielen, en laten niet af, eer zij in de beurs hebben getast. Is het een vreemdeling, die dit oude landsgebruik niet kent, dan begrijpt hij niet niet hoe zulke jonge, net gekleede kinderen 't in de kunst van bedelen zoo ver gebragt kunnen hebben. De aldus verzamelde sous worden besteed aan lekkernijen voor eene kinderpartij des avonds. De inzameling van gedwongene giften begint elken Maandag op nieuw voor eene herhaling der partij op den volgenden Zondag, en zoo gaat het voort tot het einde der maand.
Deze een-en-dertig dagen, meer bijzonder aan de maagd

{==432==} {>>pagina-aanduiding<<}
maria gewijd, kenmerken zich over het algemeen in Provence en in andere streken door de vreemdsoortigste vermenging van godsdienstige handelingen en wereldsche vermakelijkheden, die echter met den luchthartigen geest der Italiaansche vroomheid geheel overeenkomt. Dat zelfde kenmerk dragen ook de volgende gebruiken in de Meimaand.
Vier of vijf uren van Toulon ligt op een berg, welks voet door de zee bespoeld wordt, eene kleine kapel, aan maria gewijd, die hier onder den naam van Notre Dame de la Garde, als de patrones der zeelieden, wordt aangebeden. Naast de kapel woont een kluizenaar, om haar te bewaken. Op den eersten Zondag in Mei stroomt het volk uit de stad en de omliggende dorpen naar dezen berg. De vroegste morgenschemering vindt de zee reeds bedekt met groote en kleine vaartuigen en de stoombooten in aantogt, die tusschen La Seyne en Toulon varen, en allen zijn met bedevaartgangers zoodanig overladen, dat men van oogenblik tot oogenblik een ongeluk verwacht. De geestelijke broederschappen van het Arrondissement trekken in staatsie naar de Kapel. De bijzondere personen begeven zich derwaarts om geloften te vervullen, of om geschenken of giften te offeren. Niemand vergeet de zware waskaars van een of twee pond, die, om ze niet te breken, tusschen gespleten rietstaven gedragen wordt. Arme vrouwen getroosten zich barrevoets langs de rotsachtige kust te gaan en naar boven te klimmen met kinderen op den arm, die het bijgeloof van den dood gered waant, door eene aan de Heilige Maagd beloofde offergave. Daar hangt een vrome jager voor een heiligenbeeld zijn oud geweer op, dat in zijne handen gesprongen is zonder hem te kwetsen. Vóór het altaar en aan de muren van het kleine gebouw hangen krukken, door de voorbede der Maagd voor den gebruiker onnoodig geworden, en een aantal figuren van schepen met volle zeilen, die van de reddende magt der schutsvrouw van de zeelieden moeten getuigen. Het dwaze schouwspel kan soms indruk maken, als eene geheele scheeps-equipage, met den kapitein aan het hoofd, verschijnt en voor het altaar der Patrones de offers brengt, welke haar in storm of gevaar van schipbreuk zijn toegezegd.
De kluizenaar, die in de kapel de dienst verrigt, zorgt een

{==433==} {>>pagina-aanduiding<<}
goeden voorraad te hebben van gewijde glazen rozenkransen in alle kleuren, en elk bedevaartganger neemt eenigen er van ter gedachtenis mede.
Na de mis verspreiden de pelgrims zich in groepen over de vlakte, en nuttigen onder de schaduw van het geboomte hun medegebragt middagmaal. Het prachtige bosch levert dan een ongemeen levendig en schilderachtig tafereel op, daar men welhaast, te midden van eene geïmproviseerde kermis met kinderspeelgoed- en koekkramen, begint te dansen en zich aldus tot laat in den avond vermaakt.
Bij dit feest dragen de jonge lieden een door de genootschappen tot welke zij behooren voorgeschreven costuum. Deze uniform bestaat gewoonlijk uit een witten pantalon, eene blouse of kort buis van nanking, en een stroohoed met gekleurde, afhangende linten. Naar de stad teruggaande zingen ze vrolijke liederen, en dragen vaantjes, waarop de kapel is afgebeeld. Zulk een vaantje kost maar een sou, en men is er dus niet karig mede. Elk aangespannen paard heeft er een aan het hoofdstel. Even zoo zijn de huifkarren zoo wel als de deftige koetsen met bloemen en festoenen van groen versierd, waar tusschen eene menigte van die vaantjes eene aardige vertooning maken.
Meer ernstige en vrome lieden, die zich niet gaarne in dat feestgejoel begeven, kiezen eenen werkdag voor hunne bedevaart naar de hermitage, en de gegoedsten nemen dan eenen priester mede, om in de kapel eene mis te lezen. De geheele maand Mei door, ziet men dergelijke gezelschappen op den weg.

De sacramentsdag.

Deze dag wordt in de Zuidelijke steden van Frankrijk, en inzonderheid van Provence nog met dezelfde plegtigheid gevierd, die hem reeds vóór eeuwen onderscheidde. Elk beijvert zich naar vermogen tot verheerlijking van het feest. Tallooze handen geven aan de straten een vrolijk en feestelijk aanzien. Rozen, anjelieren en andere bloemen, met bloeijende bremtakken doormengd, bedekken alle wegen en vormen een bont en geurig tapijt. De vensterramen zijn met witte of gekleurde draperiën versierd; vlaggen en wimpels wapperen uit

{==434==} {>>pagina-aanduiding<<}
alle huizen, en vormen boven de hoofden der heen en weêr trekkende menigte een bewegelijk dak, waar een aangenaam getemperd licht door henen dringt.
Hier en daar verheft zich een altaar, waar het heilige op nedergezet, en aan de bewoners der wijk de zegen gegeven wordt. Om dit altaar te versieren worden uit de naburige huizen tapijten, gordijnen, vazen en bronzen sieraden gevraagd, en ieder geeft gaarne het fraaiste en rijkste dat hij heeft; want het vroom geloof schrijft hem geluk toe, die tot het oprigten en versieren dier outers bijdraagt. Zoo worden ze toonbeelden van pracht en smaak. De altaarkleeden zijn rijk met kanten gezoomd; de luchters, vazen en andere vaten bestaan ten deele uit de kostelijkste metalen, en door dat alles heen slingeren zich bloemfestoenen, zóó uitmuntend van geur en kleur, dat alleen zij reeds een voldoenden tooi zouden uitmaken.
De vrolijke bevolking, in zondagsgewaad, wandelt bij scharen door de aldus versierde straten. Hier en daar staan groepen jonge meisjes, met korfjes vol brem-bloesems, en werpen die bloesems met volle handen op vrienden en vriendinnen, maar ook op elk die haar mishaagt: de wijze waarop de worp geschiedt doet de bedoeling kennen; de een neemt dit dan ook aan als een vriendschaps- of liefdeblijk, de ander als eene vijandelijkheid en formele oorlogsverklaring. De kinderen krioelen rondom de kramen der ijsverkoopers, om den dorst te lesschen waarmede zij door het onophoudelijk eten van gebrande amandelen en suikerboonen, de verpligte snoeperij van dezen dag, gekweld worden. Hier staan de met bouquetten beladen tafeltjes der bloemverkoopsters, die op de galanterie der wandelende heeren speculeren; ginds de boernnen met groote manden brem-bloesems, waar de jeugdige strooisters haar uitgeputten voorraad komen vernieuwen. Overal heerschen lust en vreugde, met die levendigheid, welke alleen den bewoners van het Zuiden eigen is.
Ondertusschen wordt de menigte gedurig talrijker, de verre, doch naderende klanken van muzijk kondigen den feesttrein aan; elk zoekt in een der rijen aan de beide zijden der straten een plaatsje te krijgen, om de processie te zien. Weldra vertoont zich het kruis, begeleid door eene afdeeling koor-
{==435==} {>>pagina-aanduiding<<}
kinderen. Twee rijen meisjes, blonde en bruine Cherubijnen, openen den trein. Door 't fijne en zwakke der stemmen is een geestelijk lied, dat zij zingen, naauwelijks hoorbaar. Daar achter volgt een troep knapen, die elk een bont vaandel in de hand houden en 't voorkomen hebben van baanderheeren in miniatuur.
Eensklaps hoort men elders een vreemd maar lieflijk koor. Frissche stemmen rijzen en dalen, wisselen elkander af, vermengen zich in welluidende akkoorden of smelten zamen in ééne zelfde harmonie. Het is een der kooren van de meisjesvereenigingen dat voorbijtrekt. Met oogen en ooren volgt men 't na, tot dat het om den hoek eener straat verdwijnt.
Gedurig vertoonen zich nieuwe groepen en gedaanten in den onafzienbaren optogt. Hier een troep jeugdige abten; dáár eene jonge magdalena, met lang nederhangend zijden haar, en het zinnebeeld des doods in de hand; elders een vijfjarig nonnetje, in Carmelitergewaad; ginds een kleine bisschop, die, met al de teekenen dier waardigheid bekleed, den zegen geeft; achter hem een even jeugdige johannes de Dooper, met de wollige lamsvacht; dan een legioen blaauwoogige engelen, in kanten tunieken met rozenkleurige gordels en bonte vleugelen, die korfjes dragen, waaruit zij links en regts bloemen strooijen. Na hen komen gesluijerde vrouwen en grijsaards, en scharen van boetelingen. Men denkt zich verplaatst in de zestiende eeuw, en meent onder die lange, grijze pij, die een uitgeteerd ligchaam bedekt, en tot op de naakte, met sandalen bekleede voeten nederhangt, hendrik III te zien. Als uit de openingen der kappen die de hoofden omgeven, niet nu en dan levendige oogen flikkerden, zou men op de vraag kunnen komen, of men niet enkel goochelbeelden van eene koortsachtige bedwelming zag voorbijgaan.
Wie telt de vaandels, kruisen banieren, die uit den digten drom omhoog steken, of de wapens der geestelijke orden, die er zich om heen schaarden. Ziet ginds dat schitterende kruis der blaauwe boetelingen: boven het christus-beeld is een witte duif gespijkerd; zij wringt zich in de pijn en benaauwdheid des doods; maar het ongelukkige dier - thans het zinnebeeld van een goddelijk verzoeningsoffer - moet den marteldood sterven.

{==436==} {>>pagina-aanduiding<<}

Eindelijk verschijnt de prachtige, met pluimen en gouden franjes versierde troonhemel. Daaronder treedt de bisschop voort in schitterend dienstgewaad. De priesters en geestelijken vormen eene digte schare rondom hem. Koorknapen zingen lofgezangen, strooijen bloemen, en zwaaijen wierookvaten lustig naar alle kanten. En overal waar de groep voorbijgaat, valt een geurige bloemenregen van de daken en uit de vensters der huizen, en vermeerdert de bontheid van het tooneel.
De avond komt, en de nacht volgt op de schemering, maar de geestelijke broederschappen hebben nog ééne laatste plaats te bezoeken: het is de zee. Het woeste element, waarop zoo velen hun leven doorbrengen, moet nog gezegend worden. Aan de haven staat het altaar der zeelieden, schilderachtig met de teekenen van hun moeijelijk bedrijf en met wapentuigen van alle soort en gedaante versierd. De lichten schitteren op de blinkende musketten en blank geslepen enterbijlen, tusschen tallooze wimpels en vlaggen.
Daar ontwaren de ongeduldige blikken den naderenden optogt. Al de flambouwen zijn ontstoken, en als een golvende vuurstroom vloeit de trein door den plaats makenden volksdrom. De fakkels nu eens in groepen vereenigd, dan weder van elkander verwijderd, brengen eene bijzondere uitwerking van licht en schaduw te weeg. Hier spiegelen zij zich in de blaauwe golven der havenkom; dáár werpen zij een betooverend schijnsel over de zachtbrandende golven der zee. Als de geestelijke voor het altaar getreden is verheft zich een daverend Te Deum, en daartusschen klinken de fanfares der militaire muzijkkorpsen, terwijl de reede dreunt van het gebulder der scheepskartouwen. Dat oogenblik, te midden van de omringende duisternis, is werkelijk plegtig en doet menig hart kloppen bij de gedachte aan eeu dierbaar pand, dat zijn leven aan de ongestadige baren vertrouwt.
Daarmede is het feest ten einde, en de menigte gaat uiteen; alleen de klokken blijven nog eenigen tijd voortspelen. Dat er, als ook deze reeds zwijgen, op vele plaatsen nog goed getafeld en gedanst wordt, spreekt van zelf.


{==437==} {>>pagina-aanduiding<<}

Een admiraal liefken.

Sir edward kennedey was een der edellieden van Groot-Brittanië, dien de kwelgeest des menschelijken geslachts uit al zijne broederen zich ten doel scheen gekozen te hebben. De aandoenlijkheid van zijn gestel, de zwakheid zijner borst, eene ruime mate spleen, alles liep te zamen, gaf weinig hoop aan zijne vrienden, veel hoop daarentegen aan zijne neefjes en nichtjes. Na reeds verscheidene malen door de zonen van aesculapius als hopeloos opgegeven te zijn, bevond zich de lijder, op zijn dertigjarigen leeftijd, in den bedroevendsten toestand. Niettegenstaande hij van dag tot dag zijn einde zag naderen, dreef de hoop, die goede maar zoo dikwerf bedriegelijke gezellin des menschen, hem nog steeds tot de Faculteit. Gelijk 't in zulke gevallen doorgaans gebeurt, aldus ging 't ook hier: de Dokter, ten einde raad, deed hem reizen. Sir edward hield zich ten naauwkeurigsten aan het voorschrift, en kwam steeds na vijf of zes maanden terug, om een ander recept te halen. Hij had op deze wijze bijna geheel Europa doorgereisd, maar gevoelde zich evenwel geen greintje beter.
Bij zijne terugkomst van de laatste pelgrimsreize deed hij ook nu weder, als naar gewoonte, Dokter dickson ontbieden. Dokter dickson was te dien tijde een der grootste sterren aan den geneeskundigen hemel van Londen. Na hem in alle bijzonderheden zijn toestand te hebben uitgelegd was de vraag: ‘Wat nu te doen?’
- De baden gebruiken. - was het gereede antwoord.
- Maar, goede Heer dickson! hebt gij 't dan vergeten? Ik heb reeds al de baden der bekende wereld bezocht. Sedert tien jaren, doe ik niet anders dan mij baden. Gij zult in de drie rijken te zamen geen mensch vinden, die zóó veel gebaad heeft; te Spa, te Aken, te Plombières, te St. Sauveur....
- Welnu dan, de zeebaden!....
- Ook reeds: te Erighton; op Maltha....
- Ik weet het; maar ik wil u eens in een ander klimaat zenden. Eene vochtige lucht zal u heilzaam zijn. Ga

{==438==} {>>pagina-aanduiding<<}
nu naar Holland: gebruik daar, gedurende twee maanden, de zeebaden, en wij zullen zien.
- Gelooft gij werkelijk, dat het mij goed zal doen?
- Ik sta er borg voor.
- Helaas! mijn waarde dickson! ik deel niet geheel in uwe overtuiging: integendeel, ik ben voornemens mijn testament te maken.
- Zoo gij wilt, maak uw testament: schaden kan het niet. Gij zult dan eene reden te minder hebben, om uwen geest te verontrusten; maar houd u tevens verzekerd, dat het niet uw uiterste wil zal zijn: - over een veertigtal jaren zult gij het nog ééns doen.
Die Dokter, zoo eerwaardig, zoo geleerd, zoo zéker van zijne zaak, werd den volgenden dag geraadpleegd door een zijner vrienden, een woekeraar van beroep.
- Dokter dickson! Sir henry buckingham vraagt mij 3000 £st. ter leen, op onderpand van de erfenis van zijn neef Sir edward. Kan ik den koop gerust sluiten?
- Zonder twijfel. Leen hem de 3000 £st.; niets is zoo zeker.
- En tegen wanneer kan ik op de teruggave rekenen?
- Binnen zes maanden; op zijn láátst.

Ten tijde waarvan wij spreken was er te Haarlem een jong mensch andries c. genaamd, die te regt gehouden werd voor het neerslagtigste menschelijk wezen in zijne vaderstad. Ook had hij daar wel reden toe. Reeds vijf-en-twintig jaren oud, had hij op zijn levensweg nog niets anders ontmoet dan kwade kansen, en doornen in plaats van rozen. Schilder en verliefd, leed hij èn in de liefde èn in de kunst. Nogtans hij had wederliefde gevonden, en was niet zonder talent; maar zijn talent was nog niet bekend geworden, en het succes liet zich wachten. Aan den anderen kant, hoewel zijne hartstogt door jansje b., de maagd zijner keuze, met wedermin beloond werd, was zijn pover bestaan eene onoverkomelijke hinderpaal voor zijn geluk. Jansjes vader was de kunstervaren david b., de organist der groote kerk te Haarlem, die de hand zijner dochter niet wilde gunnen aan een onbemiddelden, onbekenden kunstenaar.
Andries liet niets onbeproefd om de gunst te winnen van

{==439==} {>>pagina-aanduiding<<}
den hoogst wijzen, maar tevens hoogst onverzettelijken vader zijner geliefde. Hij schilderde uit het hoofd het afbeeldsel van den ouden Heer, en bood hem dat aan op zijn verjaardag. Deze oplettendheid was den organist welgevallig, en hij zeide tot den schilder:
- Ik bedank u zeer voor het geschenk, mijn vriend! gij hebt een goeden wil, en welligt ook een goed talent, want dit portret schijnt mij zeer goed uitgevoerd; maar dit is niet genoeg. Bij uwe kunst kunt gij arm blijven, en ik wil nog mag jansjes lot in de waagschaal stellen. Hetgeen ik u daar zeg, heeft men op uwen leeftijd ook mij gezegd. Even als gij, was ook ik verliefd, en even als u, ontbrak het ook mij niet aan talent; maar vader doelen wilde solide zaken doen: ik kon mijne vrouw zaliger, mijne lieve kaatje, niet krijgen vóór dat ik de organist-plaats had, die ik sedert eenen-twintig jaren met eere vervul. Nu, op dezen leeftijd, moet ik den ouden man gelijk geven, en denk er eveneens over. Mijn schoonzoon moet eene goede betrekking hebben, of ten minste vier duizend gulden bezitten. Jansje brengt even véél aan, en daarmede kan men zijn tijd afwachten. Ik ben openhartig met u: doe uw best, om mijne voorwaarden te vervullen. Gij hebt de voorkeur: dit is ál wat ik voor u doen kan. Ik wensch van ganscher harte, dat gij moogt slagen; maar gij kent mij; denk dus nooit, dat ik van het eenmaal gezegde terugkom.

Elk gevoelig hart zal ligt bevroeden hoe zeer de reden van den onverzettelijken vader david den jeugdigen schilder in de diepste ontmoediging moest dompelen. Wat aan te vangen? Hoe eene betrekking te verkrijgen? Hoe te komen aan vier duizend gulden? Hij arme, onbekende kunstenaar! Daarvoor had hij ten minsten de talenten en 't geluk noodig van ostade, berchem, wouwerman en anderen te Haarlem, die reeds naam begonnen te krijgen, maar wat zoude hij?
- Helaas! - jammerde hij wanhopig - zonder dien noodlottigen hartstogt van mijnen oom ware ik nu rijk en kon ik jansje huwen; want hij had mij meer dan het dubbel kunnen nalaten van hetgeen haar onhandelbare vader vordert! Gevloekt tulpengeslacht! gij zijt de bron van al mijne rampen!

{==440==} {>>pagina-aanduiding<<}

Kort voor den tijd namelijk, waarin ons verhaal valt, had de tulpenhandel zijn hoogste punt bereikt. Men mag gerust veronderstellen, dat de omstandigheden dier dagen aan elken Nederlander genoegzaam bekend zijn, zoodat het overbodig zou zijn, die hier te schetsen. Ook de oom van onzen andries had bij dien handel zijn geheel vermogen op het spel gezet: de kansrekening viel ongunstig voor hem uit, en hij had nu zijnen neef en erfgenaam niets anders nagelaten dan eene gevoelige les tegen de dwaasheid van elk hazard-spel; benevens eenige overgeblevene tulpenbollen.

Omstreeks dezen tijd kwam Sir edward kennedey, volgens het voorschrift van zijn waardigen geneesheer, Dr. dickson, naar Holland over, om aldaar zeebaden te gebruiken. Echter hetzij eenig opkomend wantrouwen in den arts, hetzij eenige andere oorzaak deed hem besluiten, alvorens nieuwe indompelingen te beproeven, het in wendige des Lands in oogenschouw te nemen. Den dag na dien op welken andries het ultimatum van vader david b. vernomen had, kwam Sir edward te Haarlem, met het voornemen daar een paar dagen te vertoeven, ten einde de merkwaardigheden der stad te bezien. Het eerst, natuurlijk, rigtte hij zijne schreden naar de groote kerk, een sieraad der stad en des Lands. De koster, die het vak van Cicerone, reeds sedert jaren had uitgeoefend en 't à fond magtig was leidde hem rond, en spreidde daarbij zijne bedrevenheid in het Engelsch en ál zijne geleerdheid ten toon. Hij verhaalde: dat de kerk dagteekent uit de vijftiende eeuw, en dat zij gruwzaam geteisterd is geworden door het Spaansche kanon, tijdens de belegering der stad door ferdinand de toledo, zoon van den afschuwelijken Hertog van alva; hij toonde het aan 't gewelf opgehangen modèl van 't schip, dat, tijdens de kruistogten, door middel van eene zaag aan den voorsteven, de keten brak, waarmede de haven van Damiate in Egypte werd gesloten gehouden; welk schip met Haarlemsche burgers bemand was. Eindelijk deed hij hem ook het orgel bewonderen.
- Gij vindt in 't geheele land geen tweede, aan dit gelijk. - zeide hij.
- Een orgel te zien beteekent voor mij niet veel. - hernam Sir edward - Ik zou 't liever eens willen hooren.

{==441==} {>>pagina-aanduiding<<}

- Dat kunt gij voor twaalf gulden, Milord! dat is de prijs, door de burgemeesters bepaald.
Onmiddellijk stelde Sir edward die som aan den koster ter hand.
- Binnen een kwartier zal de organist op zijn post zijn.
Alleen gebleven in het kerkgebouw, wandelde Sir edward met op de borst gebogen hoofd, over de grafzerken en las derzelver opschriften. Sombere gewaarwordingen overstelpten zijn gemoed: welhaast, dacht hij, drukt ook mij de grafsteen! - Men had hem gezegd: ‘tracht u aan het leven te verbinden, door levendige en krachtvolle aandoeningen. Als geest en gemoed eene heilzame werkzaamheid zullen hernomen hebben, zal de gezondheid des ligchaams weldra herboren worden, en uwe uitgeputte krachten herstellen.’ - Maar, te vergeefs had hij die aandoeningen gezocht. Niets vermogt hem uit den staat van verkwijning te redden, welke zijne dagen bedreigde.
Eensklaps, te midden der doodsche stilte, klinkt eene streelende, zoete melodij hem in de ooren. Als door den slag eener tooverroede uit zijne mijmering opgewekt, blikt hij op naar de statige gewelven, leunt zich aan eene zuil, en is geheel gehoor. Hij waant zich in een vreedzaam, lagchend landschap, in den avond, op het uur waarop de herders hunne kudden verzamelen en ten nachtverblijve in de kooijen leiden. Hij hoort de stemmen der drijvers en het geblaet der lammeren; daarna het gelui der klok van het nederige godshuis des gehuchts, hetwelk de vreedzame bewoners tot het avondgebed bijeenroept, en een oogenblik later het Gode verheerlijkend kerkgezang, waarin eenvoudige roerende godsvrucht spreekt. In dit plegtig oogenblik schijnt de heldere hemel eensklaps met donderwolken bezet: de wind huilt, de regen klettert, en in de verte ratelen donderslagen door het omringende gebergte. Het onweêr wordt dreigender en dreigender, de donder rolt verpletterend door de gewelven des tempels - Sir edward slaakt een luiden gil....de illusie is volkomen; de heilzame aandoening is daar.
Voor de eerste maal zijns levens veronachtzaamde Sir edward de voorschriften van zijnen Aesculaap: hij vergat de zeebaden, maar vestigde zich te Haarlem, en elken dag zag men

{==442==} {>>pagina-aanduiding<<}
hem met den organist naar de groote kerk wandelen. Tot dus verre had de indrukwekkendste muzijk, hadden de schoonste concerten hem koud en gevoelloos gelaten; maar nu, wanneer hij in eenzaamheid, in het plegtig avonduur, onder de statige gewelven van het godsgebouw, de toovermagtige toonen hoorde van het orgel door david b. bespeeld, dan ondervond hij het goddelijke vermogen der muzijk; dan streelden nooit gekende gewaarwordingen zijne ziel; dan gevoelde hij zich als tot een nieuw leven herboren. Na drie weken dien heilzamen invloed genoten te hebben, ademde hij steeds vrijer: hij leefde weêr, en de gezigt-einder klaarde meer en meer voor hem op. Hij zegende de asch van den uitvinder der orgels, en zijne gehechtheid aan david b. ging zoo verre, dat zij hem de beminnelijke jansje ten huwelijk deed verzoeken.

Dit was de laatste slag voor de hoop en moed van den ongelukkigen andries. Weken waren er reeds verloopen en zijne uitzigten waren volstrekt niet opgeklaard; neen, veeleer nog donkerder beneveld. Bij het flaauwe schijnsel eener kleine lamp, op zijne doodsche kamer, herlas hij weenend eenen brief, dien zijn oom, weinige uren vóór zijn dood, had geschreven. Die brief was van den volgenden inhoud:
‘Ik vraag u vergiffenis, dat ik mij ten uwen nadeele geruïneerd heb. Hetgeen mij in deze mijne laatste oogenblikken eenigen troost schenkt, is, dat ik u, indien ik geslaagd ware, welligt méér dan een millioen zou hebben nagelaten. Maar de kansen hebben zich tegen mij gekeerd, en men moet zich zonder morren onderwerpen. Ik heb alles verloren, en gisteren nog hebben mijne onverbiddelijke schuldeischers mij gedwongen mijnen tuin te verkoopen, waarin ik zoo vele schoone, maar, helaas, bedriegelijke bloemen kweekte. Ach, van mijn in rook vervlogen voorspoed is mij niets overgebleven dan eene enkele fraaije tulp, die gij tot mijne gedachtenis kunt blijven kweeken. Vaarwel!’
- Zie daar dan - riep andries, in een vlaag van woede uit, terwijl de tulp weêr in vollen bloei voor zijn venster stond - die noodlottige bloem; de laatste dergenen, die mijne erfenis verteerd hebben. Gevloekte bloem! ook gij zult vernietigd worden, even als mijne hoop!....en de verbijsterde

{==443==} {>>pagina-aanduiding<<}
jongeling zwaaide reeds zijn stok om de onschuldige tulp te vernietigen, toen de deur van zijn vertrek werd geopend, en een oud ineengedrongen mannetje binnentrad.
- Gij hebt een Admiraal Liefken, Mijnheer?
- Gij vergist u, Mijnheer! - antwoordde andries - er is hier geen admiraal gelogeerd.
- Gekscheeren wij niet, Mijnheer! - vervolgde de oude man, op een ernstigen toon, en zich naar het venster begevende - Ziedaar den admiraal. Wilt gij hem verkoopen?
- Die tulp!
- Deze tulp wordt door de liefhebbers de admiraal Liefken genoemd; zij ontbreekt aan mijne verzameling en ik doe u in ernst het voorstel van haar te koopen. Wilt gij haar geven voor honderd gulden?
- Honderd gulden, dat is mij niet genoeg - (ter zijde) om jansje te krijgen.
- Twee honderd?
- Neen.
- Drie honderd?
- Luister, Mijnheer! ik kan voor het oogenblik u niet verder antwoorden. Die bloem schijnt van hooge waarde te zijn. Vóór dat ik uw bod aanneem, zult gij mij wel veroorlooven haar te doen schatten door den Heer s. die voor de grootste liefhebber gehouden wordt.
- Door dien snoodaard! - riep de oude uit, in blijkbaren toorn ontvlamd - Gij weet niet, Mijnheer! dat hij mij onlangs mijn exemplaar van den Semper August heeft ontkaapt; eene bijkans eenige tulp, waar ik vier duizend gulden met eene spikspelder nieuwe koets en een briljant span appelgraauwtjes voor kon maken. Voor 't exemplaar dat hij er van gekocht had, heeft hij-zelf eene buitenplaats en zes morgen lands gegeven.
- Hoor eens, Mijnheer! die s. moge zijn wat hij wil, maar gij zult, gij kunt mij niet euvel duiden, dat ik van zijnen kooplust partij zoek te trekken. Misschien heeft hij ook nog wel eene buitenplaats of eenige stukken lands voor den admiraal Liefken over.
- Maar, vóór dat gij dien deugniet gaat opzoeken, zeg mij ten minsten hoe veel gij vraagt? - Ik zeg u vooruit, zij

{==444==} {>>pagina-aanduiding<<}
is niet zóó zeldzaam als de Semper August: dáárvan bestaan slechts twee exemplaren, terwijl wij er van den admiraal Liefken reeds drie kennen.
- Welnu, Mijnheer! ik zal de koets en het briljante span appelgraauwtjes dáár laten, en mij tevreden stellen met de vier duizend gulden.
- Vier duizend gulden! Is dat uw laatste woord?
- Niets minder.
De oude telde hem vier duizend gulden in banknoten voor en nam dadelijk zijn schijnbaar kleinood mede, hetwelk andries met blijde blikken nastaarde.

Waartoe zouden wij nu nog vele woorden verspillen! Vader b. getrouw aan zijne belofte schonk weldra de hand van jansje aan haren andries, die zich nu de gelukkigste aller stervelingen mogt noemen. Sir edward had door jansje kennis gekregen van hare hopelooze betrekking tot den jongeling, en van de dwaasheid van diens oom, die hem niets anders dan ééne tulp had nagelaten. De edelmoedige Brit had de inspraak van zijn hart gevolgd. Om de jonge lieden te helpen had hij aan een bekenden liefhebber van het bloemengeslacht opgedragen om die tulp voor hem te koopen tot elken hoogen prijs; maar zijne verborgen weldaad vond hare belooning in het genoegen dat zij hem veroorzaakte. Na weinige weken nam hij geheel hersteld de terugreis aan; zeker tot groote teleurstelling van neefje buckingham, tot verbazing van zijn edelen geleerden vriend Dokter dickson, en tot eene onbeschrijfelijke ergernis van meester davis, den woekeraar.





Mosaïk.

De onderstaande dichtregelen, waarmede de Heer Mr. A. bogaers een exemplaar van zijne Dichtbloemen uit den vreemde aan den Heer Mr. h.a. spandaw heeft toegezonden, voor beide vaderlandsche Dichters even vereerend, verdienen, naar mijn oordeel, ook om hunne poëtische waarde, meer algemeen bekend te worden.
Een afschrift van die dichtregelen bekomen hebbende, is

{==445==} {>>pagina-aanduiding<<}
het mij aangenaam, die, op daartoe verkregen toestemming van den Heer bogaers, aan u te doen geworden, met verzoek, om ze, met dezen geleidenden brief, in uw geacht en veel gelezen wordend Tijdschrift te willen opnemen.
Bijzonder zult gij hiermede verpligten
Uwen dienstwilligen dienaar, Dr. c.u.j. huber.
Groningen.

Aan de Eer van Grunoos wal, Oud-Neêrlands fieren zoon;

Den groenen Pijn van 't Noord, met wintersneeuw bestoven;

Den Bard, die half eene eeuw geboeid hield aan zijn toon,

Den Priester, die vergrijsde in dienst van 't goede en schoon,

Aan spandaw wordt dit loof, geplukt in vreemde hoven,

Als hulde van het hart eerbiedig aangeboôn.

Rotterdam, 19 Maart 1852.
a. bogaers.

Dit fraaije sixtain van den Rotterdamschen Meesterzanger, voor welks mededeeling wij den geachten Inzender onzen dank betuigen, herinnert ons een fraai quatrain van daubenton. Buffon was gewoon hem 't geen hij schreef ter inzage te geven, alvorens dat ter perse te leggen: maar kreeg 't doorgaans zonder aanmerkingen terug. Toen hij echter zijn handschrift van de Sept époques de la nature terug ontving schrok hij niet weinig, want er was een briefje bij waarin daubenton hem schreef: ‘Gij hebt eene belangrijke zaak over 't hoofd gezien, waarde vriend! er is nog een achtste époque.’ - Knorrig riep buffon uit: ‘Een achtste époque! Dat had hij dan wel vroeger kunnen zeggen! Maar is 't dan zoo zeker, dat ik 't aanneem! Waar is dan dat achtste époque? Laat on zien!’ - en hij zocht in 't handschrift naar eenig ophelderend bijvoegsel, doch te vergeefs. Maar toen hij toevallig 't briefje omkeerde vond hij dáár 't volgende:

o Jour heureux qui vit naître Buffon; 
Tu seras à jamais chez la race future 
Pour les amis du vrai, du beau, de la raison, 
Une époque de la nature. 

De groote wijsgeer verklaarde dikwerf, dat dit oogenblik een der aangenaamsten was geweest van zijn leven, om de hulde-zelve; maar nog meer omdat hem die bewezen werd door daubenton.
De Red.

{==446==} {>>pagina-aanduiding<<}

De schrijver van een onbeduidend werk, dat de recensenten eenigzins gehavend hadden, sprak er in woede over met fontenelle, zwerende: hij had gelijk; hij zou 't ongelijk der kritiek bewijzen; hij zou elk zijne partijdigheid betaald zetten. ‘Doe dat! doe dat!’ sprak fontenelle. Maar eenigzins tot bedaren gekomen hernam de beleedigde: ‘Ook uwe werken zijn dikwerf over den hekel gehaald, en ik geloof dat gij nooit op recensiën hebt geantwoord. Wáárom dééd gij dat niet?’ - ‘O dat was een geheel ander geval’ - antwoordde de bescheidene fontenelle - ‘ik wist nooit zoo zeker dat ik gelijk had.’




Twee gebeden, van Auguste Clavareau.

I.

Morgenbede.


De dag is weêrgekeerd! - Gegroet o wijde bogen 
Door 't Serafijnenkoor vervuld met lofgeschal! 
Gegroet, o schoone zon! wier vruchtbaar alvermogen 
Weêr licht en leven schenkt aan schepslen zonder tal! 
 
Toen nachtlijk donker lag op de ingesluimerde aarde, 
Werd 'k in mijn slaap, o Heer! beschermd door Uw genâ. 
Dank, Wijsheid zonder grens! die mij behoedde en spaarde! - 
Onzigtbaar slaat me Uw liefde ook bij 't ontwaken ga. 
 
'k Wijd U, aan U alleen, den eerstling der gedachten: 
Dan denke ik aan mijn pligt in vóór en tegenspoed; 
Aan 't goede, op mijnen weg van Uwe hand te wachten; 
Aan de ongelukigen, die 'k op mijn pad ontmoet. 
 
De schepping is verjongd; de bloemen zijn herboren; 
Vernieuwde zegen stroomt van d' onbewolkten boog; 
't Gevleugeld volk der lucht uit zich in dankbre kooren, 
En klapwiekt, lovende U zijn Schepper, naar omhoog! 

{==447==} {>>pagina-aanduiding<<}

Ja, aarde en hemel zingt, en zoekt Uw welbehagen. 
Mijn ziel bidt meê; verhoor me, en gun ook mij, o Heer! 
Een liefde als de Englenliefde op aarde U toe te dragen, 
En 't hart te heilgen tot een tempel, U ter eer! 
 
Op 't ligt bewogen meir van dit kortstondig leven, 
Hervat ik d' arbeid, in mijn needrig lot tevreê, 
En - reiziger vol hoop, door nijd noch haat gedreven - 
Stuur ik gerust, langs klip en maalstroom, naar de reê. 
 
Uw wet is mijn kompas. Ik voel me aan haar verbonden 
Gelijk de naald van staal aan d' invloed van het Noord; 
'k Heb in uw heilbelofte, Algoedheid! kracht gevonden, 
En wacht de ontbinding af, vertrouwend op Uw Woord. 
 
Het zielsoog op dat Woord - die baak aan verre stranden - 
Ontzetten mij geen nacht, geen onweêr, geen orkaan; 
Mijn hart is kalm: ik weet, mijn lot is in Uw handen, 
En veilig is mijn hulk, al buldert de oceaan. 
 
Eens klaart de lucht; dan keert de kalmte, en wordt volkomen. 
Voor Uw getrouwen heerscht geen schrik op 't golvend zout; 
De klip door 't vorschend oog des stuurmans waargenomen, 
Verbrijzelt hém alleen, die niet op U vertrouwt. 
 
Ik weet het, Heer! - Hebt gij tot petrus niet gesproken: 
‘Betreed de golven! Heb geen vrees! Geloof, en ga!’ 
En kwam de Jonger niet, schoon hij de zee zag koken? - 
Ik weet het, Heer! ik hoor Uw stem, en volg hem na! 


II.

Avondlied.


Mijn God! alweêr een dag door 't graf des tijds verzwolgen; 
Alweêr een mijlpaal meer voorbij, in 't aardsche dal; 
Alweêr een nacht nabij, der nachten die nog volgen 
Eer 'k ginds een zon aanschouw, die eeuwig schittren zal! 
 
Hoe statig slaapt Natuur, in deez' verheven stonde, 
In 't somber lijkgewaad, om de immer schoone leên! 
Haar zwijgen grijpt mij aan - ik hoor, ik staar in 't ronde - 
Almagtig Wezen! 'k zie, ik hoor thans U alleen. 

{==448==} {>>pagina-aanduiding<<}

Naar Uw verheven troon, op vleuglen van verlangen, 
Verhef ik me in 't gebed; want eindloos goed zijt Gij. 
Misschien is 't uur niet ver, om straf of loon te ontvangen - 
Ik stamel: ‘Groote God! werp ook een blik op mij! 
 
De nacht komt, looden slaap betrekt mijne oogeleden. 
Wat zal ik morgen zijn? - Verganklijk nog als nu? - 
Of zal de ontwaking mij het eeuwige in doen treden? - 
Wie weet? - Het heden slechts hoort óns; het morgen, U! 
 
Maar, Heer! Uw wil geschiede; o volg dien: niet den mijnen! 
'k Ben vaardig om te gaan, acht Gij mijn taak volbragt. - 
De mensch is vreemd op de aard; zijn leven daár is kwijnen; 
Wie 't meest er wordt gevierd, wordt zelfs er naauw herdacht. 
 
Eerst in der heemlen glans, eerst voor Uw' troon der troonen 
Gezaligd, vangt zijn heil en grootsche ontwikkling aan. 
De wereld geeft hem strijd; maar de overwinningskroonen 
Bereiden de Englen slechts, die om Uw zetel staan. 
 
Wilt Ge echter, in genâ, het aantal nog vermeêren 
Der dagen mijns bestaans, door U alleen geteld, - 
'k Gehoorzaam, Heer! ik zal Uw wil in ootmoed eeren, 
Terwijl mijn ziel U looft, mijn tong Uw gunst vermeldt! 
 
Ik smeek U dan, als weêr de morgen is gekomen: 
Geef me indruk van het schoon door 't rijzend licht onthuld; 
Stort in mijn hart, dat U aanbidt en huldigt, stroomen 
Van liefde; in zuiverheid als die U-zelf vervult. 
 
Ik smeek U dan, verleen mij onschuld, zielevrede: 
Die schatten wier bezit zoo weinigen verheugt; 
Uw oog bewaak, Uw arm bescherm mij, wáár ik trede; 
En blijve Uw Godlijk Woord mijn zon op 't pad der deugd! 
 
Verhoor mij, Vaderl 'k ga dan voort met vaste schreden: 
Om U te dienen, U, der heemlen Opperheer, 
En aan 't harmoniesch koor der schepping, mijn gebeden 
En zang te paren, tot vermelding van Uwe eer. 

Uit het Fransch van den Dichter
v.W. en W.





{==449==} {>>pagina-aanduiding<<}

Mengelwerk.

De zwarte mensch.

Vrij naar Burmeister, door Dr. L.H. Verwey. (*)

‘Ken u zelven’ stond er geschreven boven de poort van het heiligdom te Delphi; het opgehelderd verstand van het Grieksche volk had reeds zeer vroeg begrepen, dat het zelfbewustzijn op zelfkennis is gegrond, en dat dit zelfbewustzijn den mensch inwendig vrij en tot bereiking en bevestiging van zijne uitwendige vrijheid waardig en geschikt maakt. Een groot natuuronderzoeker van den laatsten tijd, even scherpzinnig als scherpziende, en alle zijne tijdgenooten in een duidelijk inzigt van zaken en een juist oordeel over het onderscheid der natuurligchamen overtreffende, onze waardige oude meester in de wetenschap, linneus, nam deze kernspreuk der Pythia als het beste kenteeken des menschen aan, omdat er de stilzwijgende verklaring in lag opgesloten, dat de mensch alleen voor deze zelfbeschouwing geschikt zij, en

{==450==} {>>pagina-aanduiding<<}
deze, het vermogen tot zelfkennis, hem van alle andere schepselen onderscheidde. Wat den dieren is ontzegd, moet den mensch doen erkennen, en een eigendommelijk, echt menschelijk voorregt openbaren. Nosce te ipsum (ken u-zelven) was de verklaring, die door alle uitgaven van het systema naturoe (natuurlijke stelsel) de species der dieren: den homo sapiens (den wijzen, verstandigen of redelijken mensch) kenmerkte.
De aansporing tot zelfkennis, waarmede de stichter zijner wetenschap in hare tegenwoordige gedaante door de aanneming van dit kenmerk des menschen zich tot de beschrijvende natunronderzoekers gewend heeft, bepaalt zich hoofdzakelijk tot het uitwendige. Linneus roept zijne tijdgenooten toe: ‘beschouwt u-zelven met onderzoekende blikken en gij zult vinden, door welke kenteekenen gij, en de menschheid over het algemeen, ook in een ligchamelijk opzigt van de dieren verschilt.’ Maar er is niet genoeg gedaan met een eenvoudig onderscheid te erkennen, de natuuronderzoeker wil de geheele gestalte en vorm van een schepsel in alle rigtingen doordringen en overwegen, en de betrekkingen onderzoeken, in welke zij tot verwante vormen staan; hij wil de eigenaardigheden der grenzen waar deze ophouden en gene aanvangen leeren kennen, en hij wil weten welke veranderingen elk van beide kan ondergaan, om zonder op te houden, wezenlijk dezelfde te blijven. Als men van dit gezigtspunt de menschelijke gedaante beschouwt, zien wij daarin geen absoluut eigendomlijken, maar slechts een relatief van andere overeenkomende wezens afwijkenden vorm, wiens eigenschappen, op zichzelven genomen, bij andere schepselen in hooge mate gelijkvormig (analoog) terugkeeren, en welker kenmerkende eigenaardigheid slechts in de bijzondere wijzigingen van de deelen des gchcels, en in de vereeniging van deze verschillende eigenschappen tot het geheel staat. Vol geest drukt oken deze uitkomst, in de weinige woorden uit: ‘Gedeeltelijk is de mensch aan alle deelen gelijk; in het geheel slechts aan zich-zelven, aan de natuur en aan God!’
Wij willen hier de menschelijke gestalte niet verder naar hare bijzondere eigenschappen ontleden; wij hebben vroeger den menschelijken voet aan zulk eene beschouwing onderworpen en eene proef gegeven van den grooten omvang, dien het onderzoek der geheele vorming van den mensch moet ondergaan.

{==451==} {>>pagina-aanduiding<<}
Wij zullen hier onderzoeken, welke veranderingen de menschelijke vorm kan ondergaan, zonder buiten den kring der menschelijkheid te treden, zonder dierlijk te worden.
De aanleiding tot zulk een onderzoek wordt den natuuronderzoeker dán vooral gegeven, als hij de veelzijdige indrukken ondervindt, die de van elkander afwijkende menschelijke vormen op hem maken, en hoe meer hij de eischen van zijnen wetenschappelijken Meester in gedachte houdt. Boven vele mijner natuurgenooten dit voorregt hebbende genoten, heb ik gedurende een verblijf van veertien maanden in Brazilië dagelijks verschillende menschenvormen in mijne nabijheid gezien; heb ik deze gedurende al dien tijd met het bespiedende oog van eenen natuuronderzoeker gadegeslagen, en ik heb in deze bladen eene vergelijking der negerrassen met de blanke volken van Europa beproefil.
Ik zal aantoonen, dat de gekleurde mensch wel niet ophoudt mensch te zijn, als hij verder van het kunstige ideaal verwijderd is dan de Europeaan; maar dat met deze verwijdering werkelijk een bewijsbare afneming of daling gepaard gaat, die hem, zoowel zedelijk als ligchamelijk, beneden de stamverwante rassen plaatst, naar welke hij wordt afgemeten. Wij zullen alzoo niet kunnen ontkennen dat er beter en slechter georganiseerde menschenrassen bestaan, maar wij zullen, ongeacht dit, niet mogen aannemen, dat dit onderscheid van het eene ras met het andere tot de slavernij van eenig ras regt geeft; ofschoon het ons, bij het bestaan van ingewortelde vooroordeelen en omstandigheden, noodzakelijk voorkomt dat de sterkere den zwakkere beheersche en aan zich onderworpen make. Zoo lang de vrijheid van het individu, even als die der volkeren en natiën, haar steunpunt slechts heeft in de geschiktheid zich tegen anderen te verdedigen en staande te houden. zal deze toestand der dingen blijven bestaan, welke ook de pogingen der philantropen mogen zijn; eerst dan als de mensch tot het standpunt is geklommen zich-zelven met den mensch gelijk te achten, omdat hij een mensch is, kan de slavernij van de aarde verdwijnen.
In geen land der aarde, zelfs niet in zijn vaderland, kan het negerras zoo goed en zoo gemakkelijk waargenomen worden als in Brazilië, daar de verschillende typen van hetzelve nergens zoo bont door elkaâr zijn geworpen, dan juist in dit

{==452==} {>>pagina-aanduiding<<}
gedeelte van het Amerikaansche vaste land. Wie Afrika doorreist, leert dan slechts dien negertypus kennen in welks midden hij leeft; hij komt allengs van het eene tot het andere negervolk, en hij heeft eene bijzondere opmerkzaamheid noodig om het nationale onderscheid in de algemeene overeenstemming der rassen te erkennen. In Brazilië leert men dat onderscheid als 't ware van zelf kennen. Het is hier veel minder de algemeene vorm des negers, die den deskundigen reiziger verrast, dan de groote verscheidenheid der negerphysionomiën, welke hij ontmoet; hij hoopt het lang bekende zwarte gelaat met zijne kenschetsende trekken overal aan te treffen, en wordt door eene zoo groote menigvuldigheid van negergezigten geheel tot verbazing gebragt. Dit voorregt van ruime gelegenheid tot waarneming brengt aanvankelijk ligt verwarring te weeg, men gelooft ontaarde in plaats van zuivere stamvormen voor zich te hebben, tot men door herhaalde waarneming tot de overtuiging komt, dat elke bijzondere neger-physionomie een eigenaardig nationaal verschil aantoont, dat niet slechts ligchamelijk voor de medeleden derzelfde natie kenmerkend, maar ook met diepere geestelijke eigenaardigheden in harmonie is.
Het wordt ons duidelijk, dat in Afrika een even groot aantal van verschillende natiën bestaat als in Azië, en dat het verschil slechts daarom minder in het oog springt, omdat de algemeene overeenstemming daar grooter is dan hier op den meer afgescheiden, scherper begrensden bodem van het vaste land; dat men, ongeacht de veelvuldige afwisselingen, voor de wieg van het eerste, nog alleen staande menschenpaar gehouden heeft.
Het zou niet met het doel van onze beschrijving overeenkomen, om ons in de nationale verscheidenheden der negerrassen te verdiepen zonder ons met de algemeene eigenschappen nader bekend gemaakt te hebben; zelfs wanneer het geschied ware, zouden wij het gehecle ras in tegenoverstelling der Europeanen veel minder leeren kennen, indien wij ons tot onderscheidingen in het bijzonder in plaats van in het algemeen bepaalden. Men kan in de schoone reisbeschrijvingen over Brasilië van rugendas naauwkeurig kennis maken met de duidelijke teekeningen van vele negerstammen; wij zullen ons echter beperken tot eene beschrijving van den neger in het

{==453==} {>>pagina-aanduiding<<}
algemeen, waarbij het wezenlijke van zijnen ligchaamsbouw zal worden overwogen.
Reeds de eerste blik, dien men op den neger werpt, overtuigt ons van de afwijkende eigenaardigheden van een bijzonder ras; namelijk zoowel in de in het oogvallende verscheidenheid der afmetingen van de deelen des ligchaams, als in de zwarte kleur en het wollige, gekroesde haar. Vooral springt de betrekkelijk meerdere lengte der armen in het oog, even als die der beenen en de kortheid van den romp.
Om hierover een juist oordeel te vellen moet men in het oog houden, dat bij mannen over het algemeen de lengte van den voet 6½ maal, en bij vrouwen 7 maal in die van het geheele ligchaam gaat. Voor het overige is de arm der vrouw betrekkelijk langer en het been betrekkelijk korter.
De negerinnen bereiken, met ééne uitzondering, de gemiddelde lengte der vrouw niet, zoodat de gemiddelde lengte 2 tot 3 duim minder bedraagt. De lengte der voeten, der armen en beenen is betrekkelijk grooter, zoodat de afmetingen alle die der Europeanen in relatieve verhouding overtreffen.
Bij de negers worden dezelfde uitkomsten als bij de negerinnen verkregen.
Wij zullen een blik werpen op den voet des negers, die over het algemeen beter kan waargenomen worden, omdat de overige ligchaamsdeelen bedekt worden; nogtans heb ik genoegzame gelegenheid gehad daaromtrent voldoende resultaten te trekken.
De voet des negers maakt eenen zeer onaangenamen indruk wegens de platheid, de breede naar achteren staande, lage hielen, de plat naar buiten uitstekende zijranden; de dikke opvulling van de holte van den voet aan den binnenkant, en de spichtige teenen, zoodat hij in alle opzigten schoonheid mist, en alleen de kleinheid der teenen eenen onkundige kan bevallen. Bij eenen wèlgevormden voet moet de groote teen het langst, de rug van den voet verheven en gewelfd, de hiel kort en hoog, en de groote teen digt aan den tweeden gesloten zijn.
Bij den voet des negers worden de tegenovergestelde omstandigheden aangetroffen en hij nadert derhalve in alle die opzigten: - kortheid van den grooten teen en afstand van de overigen, platheid van den rug des voets, vulling van den

{==454==} {>>pagina-aanduiding<<}
voetpalm, lengte en platheid van hiel, spichtigheid der teenen en breedte van den voet - de apen.
Zeer verrassend is het te zien, dat het onbevallige van den voet des negers nog wordt vermeerderd door de schoenen, en er is in mijn oog niets hatelijkers dan een neger te zien met witte kousen en sierlijke schoenen; want door de witte kousen komt de hoekigheid der vormen meer uit, en daar zij hoogst ongaarne een schoeisel dragen. bedienen zij zich steeds van zeer wijde en soms neêrgehakte schoenen.
Klimt men van den voet naar boven dan ziet men een dor, kuitloos been; hoewel de negerinnen niet zoo geheel misdeeld zijn van kuiten als de negers, maar toch is de vorm ter zijde platgedrukt, hetwelk van voren een onbevallig aanzien geeft.
Ook de dijën bezitten dien van ter zijde meer of min platgedrukten vorm, die ons bij de dieren dadelijk in het oog valt; de negerinnen verkrijgen derhalve, door de lange en schrale, platgedrukte en vleeschlooze beenen en dijën iets manlijks, en zij missen dat ronde, poezele en bevallige, hetwelk de Europesche vrouwen zoo veel schoonheid verleent, ook dan als reeds het gelaat die schoonheid heeft verloren.
De spieren der armen en borst zijn over het algemeen beter ontwikkeld, ofschoon men hoogst zelden korpulente negers aantreft. De armen der negerinnen zijn minder behagelijk dan die der mannen en zij hebben daarom in dit opzigt iets, dat den Europeaan bijzonder onbevallig voorkomt, daar de schoongevormde armen, zoowel de meer gespierde maar frisschere der mindere standen, als de blanke en meer ronde en teedere der hoogere standen, hoofdsieraden zijn van de vrouw, en alleen eene voor oude vrouwen gunstige mode ze voor het oog verbergt, ten spijt van allen, wier oog met welgevallen rust op hetgeen de natuur schoons en liefelijks heeft gewrocht, en van haar, die misdeeld van een schoon gelaat nogtans verrukkelijke vormen bezitten.
Op het eerste gezigt zou men gelooven, dat de smallere en met schoone, smalle en lange nagels versierde hand der negerinnen iets bijzonder bevalligs had, maar juist die smalheid beneemt ze het gevulde, ronde, en doet aan de lange smalle handen der apen denken; daarenboven is de handpalmvlakte der hand en vingeren, vooral bij die zwarten welke veel werken ónge-
{==455==} {>>pagina-aanduiding<<}
kleurd en komt met die der blanken nagenoeg overeen. Het schijnt, dat de negers en negerinnen een instinctmatig gevoel hebben van het onbevallige der lange armen, want zij staan nagenoeg altoos met de armen over elkander geslagen en wachten ook in deze houding de bevelen hunner meesters af.
Daarenboven is ook de opperarm bij de negers relatief korter, dan de voorarm en hand, en in dit opzigt vooral naderen zij de apen.
Wat voorts het vooruitsteken van de onderkaak, de kortheid van het achterhoofd, de smalheid van den schedel, en de mindere hoogte en welving van het voorhoofd betreft, daaromtrent is reeds zoo veel gezegd, dat wij er ons hier niet bij behoeven op te houden. Dit zij genoeg, dat deze verhoudingen het meest bij negers worden waargenomen en dat de zoogenaamde campersche gezigtshoek ten hunnen nadeele uitvalt.
Hoewel het waar moge zijn dat onder de minste klassen of standen der Europeanen schedelvormen voorkomen, die den vorm der negerschedels naderen, kan men niet ontkennen, dat in gemiddelde gevallen de gezigtshoek der negers verre onder dien der Europeanen blijft.
Eene zaak van veel gewigt is ook de kortheid van den hals en van den nek; dit schijnt eene aanleidende rede te zijn voor de geneigdheid en grootere geschiktheid der negervolken om zware lasten op het hoofd en den nek te dragen, hetwelk de Europeanen over het algemeen ongaarne doen. Maar vooral is een lange hals een sieraad der Europesche vrouw, weshalve de dichters van een zwanenhals spreken en ik behoef niet te zeggen, dat een blanke, fraai gevormde nek en hals verrukkelijke vormen zijn, die der Europesche vrouw zeer veel zwier en bevalligheid in hare bewegingen verleenen, en het oog der mannen aan zich ketenen.
De mindere omvang van het bekken is eveneens en niet minder een kenmerkend verschil met de Europesche vrouw, welker breede heupen de mode nog gaarne wil verhoogen, als uit een instinctmatig gevoel, dat de breedte der heupen nog andere bevalligheden verraadt. Die geringere afstand der heupen, welke ook voor mannen geldt, maar van minder beteekenis is, hangt innig zamen met de kleinheid van den sche-
{==456==} {>>pagina-aanduiding<<}
del, en het vooruitsteken van den buik. Reeds bij kinderen valt dit in het oog. De walgelijke opgezetheid van den buik is een eigendomlijk kenteeken van den hatelijken Orang-Outang, en is bij den neger een trek, die het gemis aan schoonheid, het gemeene, en om het juist uit te drukken, het dierlijke des ligchaams met onmiskenbare duidelijkheid aanwijst.
Het gewigtigste werktuig voor de waardeering van den mensch, als organismus, zijn de hersenen, en daarom is de vergelijking derzelve bij de verschillende rassen een niet te verwaarlozen moment ter beoordeeling van het onderscheid. Sömmering en later tiedemann hebben zorgvuldige onderzoekingen gedaan over de eigenschappen der negerhersenen. Het resultaat van deze onderzoekingen is, dat de hersenen der negers relatief kleiner zijn dan die der Europeanen, en wel bepaaldelijk de groote hersenen. Daarenboven zijn de zenuwen die uit de hersenen voortkomen grooter en dikker, en, wat zeer opmerkenswaardig is, de windingen op de buitenste oppervlakte der hersenen zijn vlakker en geringer in aantal. De groote hersenen worden beschouwd de zitplaats te zijn van de hoogere zinnen; de dikte der zenuwen verklaart wel de meerdere scherpheid der uitwendige zinnen, maar de dunheid en fijnheid is een eigendommelijk kenmerk van hoogere bewerktuiging; de windingen vooral nemen met den lageren stand van het dier in talrijkheid en duidelijkheid af, en als wij dit alles in overweging nemen dan is het niet te ontkennen, dat de neger ook in den bouw van het orgaan van den geest tot de apen nadert.
Beschouwt men het aangezigt van eenen welgevormden Europeaan, dan kan men hetzelve in vier deelen verdeelen: het behaarde gedeelte des hoofds, het voorhoofd, de neus en ooren, en de lippen en de kin. De hoogte dezer deelen is in de volmaaktste aangezigten volkomen gelijk. De hoogte van drie dezer deelen geeft tevens de breedte aan tusschen de wangen. Hoe meer van die afmetingen wordt afgeweken, des te meer wijkt het aangezigt van de schoonheid en evenredigheid der vormen af.
Past men dit toe op de vorming des boofds van de negers, dan vindt men dat de afmetingen van boven naar onderen toenemen; dat vooral de onderste afmeting met den leeftijd

{==457==} {>>pagina-aanduiding<<}
buitengemeen en volstrekt in geene verhouding tot de Europeanen toeneemt, en dit verschijnsel slechts in de apen overeenkomst aanbiedt.
Op de bovengenoemde verscheidenheid van de vier afmetingen des hoofds is de eigendommelijke uitdrukking der negerphysionomie gegrond. De smalle, weinig gewelfde schedel; het korte, sterk teruggebogene voorhoofd; de sterk uitpuilende rand der oogen, verbonden met den korten, en in vele gevallen platten en breeden neus; de ver vooruitstekende en nogtans maar zwak omgekrulde, meer dikke, dan gewelfde lippen; de breede, sterk teruggetrokken kin; de kleine, het wit der oogen slechts weinig aantoonende oogspleet; de kleine, ver afstaande en dikke ooren, vormen, in verbinding met het korte, kroeze, wollige haar en de zwarte huidskleur, de voornaamste eigendommelijkheden van het aangezigt der negers.
Behalve deze eigenschappen van het ligchaam der negers, kunnen wij niet voorbijgaan den onaangenamen reuk hunner uitwaseming te gedenken, die wel door zindelijkheid eenigzins verminderd, maar nooit geheel weggenomen kan worden.
De kleur der negers is zelden koolzwart, maar meestal bruin, en deze kleur met het doorschijnende rood vermengd, geeft iets bijzonder aangenaams voor het gezigt; vooral wordt de indruk verhoogd door het fluweelachtig gevoel der huid: maar noch dit, noch de schitterende witheid der tanden, de dunheid der vingeren en de slankheid van den romp zijn in staat, als men met eenen neger tracht te spreken, de moeite van een nader onderzoek te beloonen of de oogenblikkelijk opgewekte begeerte staande te houden; want de negers bewegen zich in hun geestelijk leven slechts op den laagsten trap der menschelijke toestanden.
Na alle deze uitkomsten van een niemand twijfelen aan de daadzaak, dat de afwijkingen, die de ligchaamsbouw der negers aanbiedt, zoo vele analogiën zijn met de apen en alzoo met de dieren; maar daarmede is in geenen deele gezegd, dat de negers het karakter der menschheid missen en wij hun eene plaats onder de menschen zouden weigeren. In geenen deele, alle natuuronderzoekers, van vooroordeelen vrij, komen daarin overeen, dat de neger even goed als de Europeaan een mensch zij, en dat, als de vrijheid en zelfstandigheid van den mensch niet in zijne

{==458==} {>>pagina-aanduiding<<}
talenten, maar in zijne geschiktheid tot zelfkennis en zelfbestemming gelegen is, de neger niet van de menschheid mag worden uitgesloten. De slavernij vernedert niet den slaaf, maar levert een bewijs op van de dierlijke ruwheid van hem, die den slaaf heeft gemaakt; ook is de slavernij slechts een natuurlijk gevolg van de omstandigheid dat de sterkere den zwakkere ten allen tijde heeft onderdrukt, in plaats van hem te beschermen. Als men in overweging neemt, dat een gedeelte der negervolken meer dan 2000 jaren in aanraking is geweest met Europeanen, dan moesten zij, indien hunne gaven en talenten daarvoor geschikt waren, zich reeds lang van de slavernij verlost hebben; maar er is iets in de negers, hetwelk hen van nature geneigd maakt hun lot te dragen en hen onderworpen maakt aan de hebzucht der Europeanen. Overal klaagt men de slavernij als een ongeluk aan, en toch verwondert men zich over de pogingen der democratie om geloof en overtuiging openlijk te verklaren, terwijl toch die zelfstandigheid voor onze stamgenooten wordt verlangd; maar het is overal het onmenschelijke dat gebiedt, want niet het regt, maar de magt regeert op aarde.
Wij willen thans onze beschouwingen rigten op de geestelijke of zedelijke eigenschappen der negers en daartoe de verstandsgaven in de eerste plaats overwegen. De negers zijn over het algemeen niet zonder talenten, maar zij bepalen zich tot nabootsing; hetwelk ons onwillekeurig aan het naäpen herinnert. Zij kunnen het vooral in het nabootsen van dierenstemmen en koddige gebaren en belagchelijke voorstellingen zeer ver brengen. Zij zijn zeer goede handwerkslieden en de vrouwen goede naaisters en waschsters; maar de neger heeft geen genoegen, geen lust in werken: hij werkt slechts om iets te verdienen en daarmede zijne behoefte aan genot te bevredigen. De neger doet zijn werk, maar hoogst langzaam, en heeft hij de keus, dan doet hij het eerst wat hem het meest bevalt en daarna wat hem gelast is. Hij spreekt gedurende zijn werk, en vooral gedurende het dragen van lasten op zijn hoofd, onophoudelijk met zich-zelven, soms op een zingende maar altoos eentoonige wijze, slaat de maat met een stokje, en in deze zelfspraak verraadt zijn gelaat de duidelijkste overeenkomst met den aap; in zijn lach zelfs is het schelle hi eene herinnering aan den kreet der apen, hij

{==459==} {>>pagina-aanduiding<<}
heeft voorts gedurig behoeftnaauwkeurig onderzoek zale om te dansen en te spelen en zal niet verzuimen des avonds met de zijnen om het vuur te dansen. De negers spreken elkander steeds aan met den titel van heer, en zelfs gebruiken zij onderling de titels die hunne meesters elkanderen geven.
Het spreken met zich-zelven is vooral het gevolg der behoefte van den neger aan gezelschap, en zijne zucht tot genot blinkt in alles door. Hij beschouwt eten en drinken als het hoogste genot; en de negerin de opschik van haar ligchaam. Zij dragen een nieuw kleed zoo lang er een stuk van overig is en zij zich geen ander kunnen aanschaffen; ook als zij nog een ander kleed bezitten, maar dat minder fraai is: van sparen voor feestelijke gelegenheden enz. hebben zij geen besef. Als zij geld hebben koopen zij niet het noodige, maar hetgeen ze lang gewenscht hebben of zeldzaam verkrijgen kunnen; zij besteden het niet om in de behoeften van vele dagen te voorzien, maar hebben liever éénen goeden dag, en verheugen zich daarover later, als eene schadeloostelling voor de volgende kwade dagen. De negers hebben in de jeugd eene hevige begeerte naar pronk, en in den ouderdom naar brandewijn of tabak, in welk laatste opzigt zij door de negerinnen vlijtig worden bijgestaan. Zij zijn, bij al hunne begeerte naar eten en drinken, niet lekker, maar zij beschouwen de honger, na de eenzaamheid, als de zwaarste straf; voor kastijding worden zij allengs ongevoelig, en worden ten laatste totale machines. Bij al hunne zucht tot opschik met de nietigste zaken, verliezen zij de reinheid des ligchaams geheel uit het oog, en zullen er zelden toe komen zich van ongedierte te bevrijden.
Wij wenden ons tot het gemoed des negers, en vinden ook daarin kenmerken en trekken, die den neger van den Europeaan onderscheiden. Over het algemeen staat het gemoed van den Afrikaner ver beneden dat van den Europeër. Men moet echter niet vergeten, dat beschaving en godsdienst in staat zijn het gemoed des menschen te veredelen, en dat beiden zeer gebrekkig tot den neger doordringen; dat het voorbeeld der blanken in verre de meeste gevallen, door hardheid en eene soort van vernederende behandeling, terugstootend op den zwarte werkt; en dat hij onwillekeurig dezelfde vormen jegens anderen zal in acht nemen.
De zwarte is tot onderworpenheid jegens den blanke gene-
{==460==} {>>pagina-aanduiding<<}
gen: hij gevoelt en erkent als het ware stilzwijgend de meerderheid der Europeanen; daarom vlugten de negers voor eene belangrijke minderheid en toont hunne geheele houding aan, dat zij reeds vooraf meenen overwonnenen te zijn, maar in den uitersten nood verdedigen zij zich als vertwijfelden met verachting van den dood. De negers zijn niet zelden, als zij de magt in handen hebben, gewelddadig; zij zijn wraakgierig, boosaardig en belagen met eene soort van welgevallen den weêrlooze. Zij zijn in den hoogsten graad minnenijdig en in dit opzigt is hunne wraakzucht onbeteugeld; zij vervolgen, belagen en vermoorden dengenen, op wien zij slechts vermoeden hebben openlijk en zonder eenige terughouding. De negerin zal het dierhalve niet ligt wagen haren echtgenoot, die eene volstrekte heerschappij voert, te bedriegen, maar leeft vóór het huwelijk in de grootste ongebondenheid.
Nevens de hevige opwellingen der liefde, die in hare vormen ons herinneren aan de teugellooze woede der dieren, bezitten de negers eene groote mate van gehechtheid aan hunne kinderen, bloedverwanten en stamgenooten. Zij zijn wantrouwend jegens anderen, ofschoon zij jegens hen, die hun vertrouwen bezitten, mededeelzaam en goedhartig zijn en niet ligt iets aan hen zullen weigeren. Zoo is de zwarte als 't ware een dubbeld mensch; even terughoudend, geheimzinnig, listig en boosaardig jegens eenen gehaten meester, als openhartig, deelnemend en dienstwillig jegens eenen lijdenden vriend. Maar eene gemeenzaamheid met de negers, zoo als bij ons met de dienstboden is onmogelijk; wie niet barsch en hard met hen spreekt, wordt niet meer door hen gevreesd, en hem, dien zij niet vreezen gehoorzamen zij niet.
Wat de godsdienstigheid der negers betreft, hangen zij wel aan pracht, uiterlijk vertoon en beeldendienst, maar zij hebben geen bewustzijn van hetgeen zij doen of gevoelen moeten. De neger gaat vlijtig naar de kerk, en zal niet ligt vleesch eten op vastendagen, al ware het toegestaan, maar hij breekt er zijn hoofd volstrekt niet mede zich eenen roes te drinken. Hij beschouwt de kerk als eene plaats van verstrooijing, en heeft Nossa Senhora ieder oogenblik in den mond, maar zelden in het hart.
Deze beschouwing mogen wij niet sluiten zonder een blik te werpen op het werk van Miss harriet b. stowe, dat thans

{==461==} {>>pagina-aanduiding<<}
zulk een opgang maakt. Het is een lofwaardig doel de slavernij tegen te gaan en derhalve ook geoorloofd haar met zwarte kleuren te schetsen; maar het is niet te regtvaardigen als men de omstandigheden in dien graad verwringt, zoo als dat in de negerhut van Uncle tom is gedaan. Als men het negerras wil doen kennen, dan moet men geene romantische idealen er van voorstellen en ook niet als type doen beschouwen, wat maar eene zeldzaamheid, eene uitzondering is, die misschien nergens elders bestaat. De negers zijn volgens mijne ervaring geenszins zoo geduldig, meêwarig en grootmoedig als oom tom; geen jonge neger zal men zoo talentvol en tevens zoo deugdzaam aantreffen als george, en het allerminst zal men eene mulattin vinden, zoo schoon, heldhaftig en gevoelvol, kuisch en terughoudend als lizzy. Ik heb geheel andere ervaringen gemaakt bij de kleurlingen in Brazilië. Het is waar, dat de kleurlingen als het ware van de beide ouders hunnen vorm ontvangen; dat zij deels meer de moeder, deels meer den vader gelijken. De ligchaamsbouw der mulattinnen is zeer sierlijk, zij hebben kortere armen, allerliefste handen, een uitnemend schoon gewelfden boezem, de schoonste taille, en onbeschrijflijk kleine, bevallige voetjes, zoodat zij in hooge mate het gevoel van den Europeaan opwekken; en ook de mulatten hebben vele van deze eigenschappen. Maar de mulattin stelt pronk en opschik en het schitteren in hooge kringen boven alles; daarom behoort zij hem, die het meeste geld bezit of aan haar geeft, of verkiest zij soms een blanke boven een rijkeren zwarte, omdat de eerste haar in betere kringen brengen kan. Onwillekeurig worden wij echter bij de mulatten herinnerd aan de muilezels (mulae) en daarmede bestaat zoo veel overeenkomst, dat wij, bij vergelijking namelijk, gedwongen zijn eveneens aan eene kruising der
rassen te gelooven. De mannelijke kleurlingen deelen vele eigenschappen met de vrouwelijke: van zedelijkheid en deugd hebben zij weinig begrip; zij doen wat in hunne gedachte opkemt, en zijn niet weinig zelfzuchtig, boosaardig en wraakgierig, en openbaren in dit alles de natuur des negers. De mulat is, in den waren zin des woords, een wezen met eene dubbele natuur, of liever halfslachtig.
Wanneer men den toestand van Zuid-Amerika zonder vooroordeel beschouwt, zal men tamelijk spoedig tot de overtuiging komen, dat minder het Patriotisme dan het Egoïsme

{==462==} {>>pagina-aanduiding<<}
de drijfveer van het verzet tegen het Despotisme van het moederland is geweest. Opgewassen onder een zelfzuchtig, hebgierig, dikwijls gruwzaam bestuur, werden de inwoners van alle voordeelen beroofd, die de nieuwe wereld hen aanbood. Reeds een terugblik op de Conquistadores, toont niets dan verraad, gruwelen, overmoed en zelfzucht; hunne geschiedenis blijft, trots alle heldendaden, een afschrikkend, verachtenswaardig voorbeeld. Hetgeen den magtige, den geweldenaar in den weg trad werd nedergeworpen, en overal ontmoette men ontucht, roof, bloed en lijken in de thans zoo gezegende Europesche volkplantingen. Nadat zich eenigen in de nieuwe wereld gevestigd hadden, kwam de Regering van het moederland en onttrok hun alle de voordeelen, die zij met moeite en onnoemelijke bezwaren hadden verkregen; zij nam hun goud tot op eenen zekeren graad; zij legde ongehoorde lasten op hunne diamanten en trok die naderhand geheel, als een koninklijke schat, tot zich; zij dwong hen alle koopwaren uit het moederland te nemen, en veroorloofde hun alleen de producten in het moederland over te voeren. Aldus kwam al het voordeel der Portugezen in Portugal, der Spanjaarden in Spanje, der Angelsaksen in Engeland, en geen inwoner mogt zich over het nut zijner industrie verheugen. Toen het bewustzijn van deze onderdrukking was ontwaakt, viel de kolonie het moederland af, en verkreeg na eenen hevigen strijd de onafhankelijkheid; doch zij louterde zich niet tot menschelijkheid en ware vrijheid, maar keerde de onderdrukking naar zich zelve. De sterkere heeft het regt alles te doen, wat de zwakkere niet kan verhinderen; deze grondstelling bleef in de Amerikaansche Koloniën de Grondwet der Maatschappij, en zij zal het blijven, zoo lang zij zich niet door en in zich zelve gelouterd heeft. De slavernij, het verschil van
kleur, de werking der trappen van rijkdom, zullen niet eer uit de Staten der nieuwe wereld verdwijnen, tot de echt republikeinsche deugd der brutussen er woont. Maar om dat punt te bereiken moeten vele eeuwen verloopen, en tot zoo lang zal geene magt den slaven- en menschenhandel in Amerika vermogen te onderdrukken.

Ziedaar, waarde Lezer! wat de scherpzinnige, getrouwe en diepdenkende natuuronderzoeker zegt; ik heb veel weggelaten,

{==463==} {>>pagina-aanduiding<<}
dat in bijzonderheden trad en voor onze lezers wel niet van geringe waarde is, maar het minder onderhoudende der lezing medebrengt, en ik heb er bijgevoegd, wat die lezing kon veraangenamen. Alle stellingen heeft de Schrijver zóó duidelijk, zóó naauwkeurig, ja soms met maat en gewigt bewezen, dat elke wederlegging eene even ijdele als vruchtelooze poging moet schijnen.
De zwarte mensch is een mensch, maar een mensch wiens eigenschappen naar ligchaam en geest, dáár waar zij van den Europeaan verschillen, met de dieren overeenkomen.
Heeft de Schrijver de slavernij verdedigd? Zouden wij dit willen? - In geenen deele. De Schrijver heeft onwedersprekelijk aangetoond, dat de neger en kleurling menschen zijn, wier zedelijke en ligchamelijke toestand, hen van nature stelt onder de voogdijschap van den blanke. Dit woord wil ik kiezen: voogdijschap - onder de voogdijschap van eenen ouderen broeder, met meer verstand en ondervinding bedeeld. De Europeaan is niet de overheerscher, de dwingeland, de beroover en onderdrukker, maar de beschermer, de vriend, de opvoeder, de wijze voogd van den zwarten mensch. Wij Nederlanders hebben, meer dan eenige andere natie, belang bij eene juiste beschouwing van het onderwerp, want ons lot hangt van onze handelingen af; zonder moederland zullen de Koloniën moeijelijk tot zelfstandigheid en geluk geraken. In hare onmondigheid zullen de bevolkingen doen wat de Amerikanen hebben gedaan, en zij zullen elkanders slaven zijn. Onze roeping is geenszins eenen hebzuchtigen blik op die Koloniën te werpen en onze beursen te vullen door het zweet, door de tranen, door een leven vol ellende der negers; onze roeping is niet de vruchten van hunnen arbeid alleen te plukken en den arbeider met zweepslagen naar het graf te jagen; onze roeping is niet te overheerschen, maar zij is te regeren: - niet te onderdrukken, maar te beschermen; niet te dooden, maar op te voeden voor geluk.
Al te zeer voorzeker is het stoffelijk belang nog op den voorgrond gesteld, en even onbedacht wil men den roof aan het ligchaam, met ongenietbare spijs voor den geest vergoeden; als of de weldaad van hen Christenen te maken elke andere daad van onregt zou veroorloven. De Heer heeft wel gezegd: ‘laat de kinderkens tot mij komen’, maar Hij heeft nergens ge-
{==464==} {>>pagina-aanduiding<<}
zegd: ‘sleep ze tot mij.’ Er moet eerst plaats gemaakt worden voor een Christendom, want anders gaat het henen, omdat het geene woning heeft. De vrijheid is voor hem die beseft wat vrijheid is, eene weldaad; maar voor hem die de regten en pligten der vrijheid niet kent, een verderf. Men heeft de vrijheid in Europa willen ten troon zetten, maar er geene plaats voor bereid: men heeft uit het oog verloren, dat alleen de volmaakte mensch vrij kan zijn. Het is ontwijfelbaar, dat de slaaf het regt van een mensch heeft, maar het regt van den zwakkere: het regt op bescherming, op eene vaderlijke voogdijschap. En is het onmondige kind niet gelukkig in en door de zorg en bescherming van eenen vaderlijken voogd? Zou het aan zich-zelven overgelaten niet ongelukkig zijn of worden? De zwarte mensch is een kind; bestraffing en kastijding zijn behoefte. Straft en kastijdt ook de hemelsche Vader zijne kinderen niet?
Men dwinge en verwringe, noch miskenne, wat, in geest en ligchaam beide, in den neger tot ons spreekt: ‘wees ons een beschermer, een vriend, een vader!’ Eene vrijmaking ten onregten tijde kan geene vruchten dragen, noch voor dengenen die vrijmaakt, noch voor hen die vrijgemaakt zijn. Ontwikkel, beoefen de menschelijke deugden voor hunne oogen; voed hen op, zoo als het Opperwezen het menschelijk geslacht opvoedt: ongemerkt, langzaam, maar met zekerheid; sleep hen niet naar het altaar om er te zeggen: ‘Heere! Heere!’ en met wezenlooze gebaren de handen te vouwen en de lippen te bewegen; zulk een spel is verachtelijk in de oogen van Hem, die gediend wil zijn met het hart.
Maar laat ons geenszins schuwen hen tot vrijheid voor te bereiden, want als het bezielde gelaat van den zwarten mensch u zal verkondigen dat de Heer der Schepping woont in zijn hart en dat hij zich-zelven bewust is, dan zal hij zich niet van zijnen beschermer losrukken; maar de dankbaarheid, waarvoor zijn gemoed is vatbaar geworden, zal hem onoplosbaar hechten aan zijn' weldoener: ‘den blanken mensch.’
Er is eene wet in de natuur, even goddelijk als eenvoudig, even onveranderlijk als onkreukbaar: de wet der harmonie; der harmonische ontwikkeling van krachten en vermogens, van geest en ligchaam. Deze wet is onkreukbaar zoo als alle

{==465==} {>>pagina-aanduiding<<}
wetten, door een Alwetend Wetgever ingesteld, en het is betreurenswaardig, dat juist bij hen, die zoo veel diepe en grondige kennis moesten bezitten van de wetten der natuur, dikwerf zoo weinig van die kennis wordt aangetroffen; maar nog meer is het te betreuren, dat eigenliefde en eigenbaat veelal de drijfveren zijn van de daden der menschen, die daarmede zoo ver beneden hunne grootsche bestemming blijven.
De gezondheid, die verhevene en zinrijke voorstelling van het evenwigt der zedelijke en ligchamelijke krachten en vermogens, is nog geenszins het deel van den blanken mensch, maar zij moet en zal eenmaal het eigendom van den neger en van den blanke wezen.
Als dat oogenblik is aangebroken, als allen gezond zullen zijn, als de gezondheid ook het deel der negers is geworden, ‘dan zal er geen verschil meer bestaan tusschen den blanken en zwarten mensch.’




Schetsen uit Nederlandsch-Indië.

(Vervolg van bladz. 389.)

II.

Ombaay, Delie en de noordwestkust van Timor.

Als wij Europeanen voor de eerste maal in Indië komen, dan brengen wij gewoonlijk allerlei voorstellingen mede van onbewoonde wildernissen, van tijgers en andere verscheurende dieren, van woeste menschenëters en vervaarlijke ziekten. Beginnen wij dan, hetgeen bij de meesten het geval is, met te Batavia voet aan wal te zetten en een tijd lang op Java verblijf te houden, dan vinden wij daar een nagenoeg geciviliseerd land, waar rust en goede orde heerschen, waar de tijgers niet op 's heeren wegen rondloopen, en waar men van wilden, zoo als wij ze in onze jeugd uit den geliefkoosden Robinson leerden kennen, even weinig weet als in ons goede Europa. Voor menigeen, die t'huis komende gaarne vreemde avonturen te verhalen zou hebben, is dit eene teleurstelling. In het eerst ging het ook mij zoo. Ik had reeds menig jaar in Indië, en wel niet enkel op Java, doorgebragt, zonder een individu te ontmoeten, dat ik met den vleijenden titel van

{==466==} {>>pagina-aanduiding<<}
‘een wilde’ zou hebben kunnen begroeten. Zeer aangenaam was mij dus op zekeren dag te Koepang het berigt van onzen kommandant, dat wij met de Pylades eenen togt naar Ombaay, Delie en andere op Timor gelegen plaatsen zouden doen. In het binnenland van Ombaay, welk eiland slechts zelden door Europeanen bezocht wordt, zegt men dat een wilde volkstam woont; en zoo mogt ik dan hopen, eindelijk eens echte wilden in den natuurlijken staat te zullen zien.
Den 10den Junij 1850 verlieten wij de reede van Koepang en stevenden noordwaarts langs de westkust van Timor. Wij hadden slappen wind; daarentegen moesten wij tegen een sterken stroom opwerken, zoodat wij in drie dagen naauwlijks eenige mijlen vorderden. De kust van Timor is hoog en steil, en eene hevige branding beukt met een donderend geraas haar kale kalkrotsen. Den vierden dag waren wij digt bij de Piek van Timor, den hoogsten berg van het eiland, die zich 4 à 5000 voet boven de oppervlakte der zee verheft. Verder noordwaarts, aan den voet van een steil, woest, door ontelbare kloven vaneen gereten gebergte, ligt de aanzienlijke Kampong Oiense. Deze plaats behoort aan de Portugezen, wier gebied zich van hier langs de noordwestkust tot Delie uitstrekt. De omstreken van Oiense schenen vruchtbaar te zijn; het dorp zelf lag onder een bosch van palmen en vruchtboomen verborgen.
Op de hoogte van Oiense kregen wij eindelijk beteren wind, zetteden van de kust van Timor noordwaarts koers, en bereikten weldra straat Pantar, welke Ombaay van het westelijk gelegen eiland Pantar afscheidt. Beide eilanden zijn bergachtig en voor een groot gedeelte met bosschen bedekt. In het midden van genoemde straat ligt het kleine eiland Pura, een uitgebrande vulkaan, die omtrent 4000 voet hoog is. Ten Oosten van Pura is een smalle diep in het eiland Ombaay inspringende baai, geheel door steile bergen omringd. Het was avond toen wij deze binnenvoeren; het maanlicht schitterde op het stille spiegelgladde watervlak, men onderscheidde duidelijk de scherpe omtrekken van het gebergte, geen zuchtje deed zich gevoelen, de zeilen hingen slap langs de masten, alleen een sterke stroom bragt ons de baai binnen tot eene plaats, die de inboorlingen Djaloue noemen, en waar wij zeer digt bij de kust het anker lieten vallen.

{==467==} {>>pagina-aanduiding<<}

Den volgenden morgen voer ik reeds vroeg, met twee officieren van onze brik, naar dit zelden of nooit door Europeanen bezochte land. Digt aan het strand vonden wij eenige ellendige hutten, waaruit ons een aantal magere honden blaffend te gemoet sprongen. Weldra verschenen ook eenige menschen, die de gewone Maleische kleeding droegen en er volstrekt niet wild uitzagen; zij verstonden een weinig Maleisch en toonden zich zeer bereid om onze vragen over het land en zijne bewoners zoo goed mogelijk te beantwoorden. Wij vernamen van hen dat de kustbewoners van Ombaay Mohammedanen zijn, in eenige groote Kampongs wonen en door eigen Radjaas geregeerd worden; dat daarentegen in het binnenste des lands, in het gebergte, een onafhankelijke maar geheel onbeschaafde heidensche volkstam woont, met welken de kustbewoners in vredestijd ruilhandel drijven, en wel op de bazars, die te Djaloue en eene andere dieper in de baai gelegen plaats tweemaal 's weeks gehouden worden. De lieden, die wij hier ontmoetten, behoorden eigenlijk te huis in het aan de overzijde der baai gelegen dorp Allor, en hielden hier slechts tijdelijk verblijf, om de maïsvelden te bewerken, die zij op de helling van het gebergte aangelegd hadden. Zij verhaalden ons nog, dat de dorpen der Orang-goenong (berg be woners) vrij ver af lagen, en dat het ook gevaarlijk was zich onder hen te begeven; maar dat zij zeer dikwijls naar het strand kwamen, waar wij gelegenheid zouden hebben om ze te zien, terwijl eenigen van hen achter in de baai op korten afstand van de kust woonden, waarheen wij ons gemakkelijk met onze sloep konden begeven.
Daar wij ten minste eene wandeling wilden doen, zoo bood een dezer lieden aan ons tot gids te dienen; de eenige gangbare weg was een steenachtig voetpad, hetwelk regt tegen den steilen berg opliep. Tusschen struikgewas en allang-allang verstrooid lagen hier en daar maïsvelden en eenige ledige hutten, die aan onzen gids en zijne vrienden toebehoorden. In eene kloof zagen wij wilde mangoos en statige met rijpe vruchten beladen kanariboomen. Na een langen vermoeijenden togt bereikten wij eindelijk den top van den berg, vanwaar wij een ruim uitzigt naar het binnenste des eilands hadden, zonder echter meer te ontdekken dan bergen en dalen,

{==468==} {>>pagina-aanduiding<<}
beide met digte bosschen bedekt. Wij rustten eenigen tijd uit en keerden toen weder naar het strand terug.
Tegen den avond begaf ik mij weder aan wal en ontdekte tot mijne groote vreugde tien of twaalf bergbewoners, die juist langs het steile voetpad van den berg waren gekomen. Zij zaten zwijgend op den grond en staarden mij met een onverschilligen blik aan, toen ik nader bij trad om hen naauwkeurig op te nemen. Hun eenig kleedingstuk was een smalle doek, dien zij om de lendenen droegen. Om den hals hadden zij snoeren koralen, terwijl hunne armen met ringen van koperdraad of kleine schelpen versierd waren; hun haar was zeer lang, van het voorhoofd en de slapen naar achteren gestreken, en daar met een breede strook boombast zamengebonden; de meesten hadden eenige haneveêren in het haar gestoken. Zij waren gewapend met lange bogen, pijlen en messen; de bogen droegen zij in de hand, de pijlen en messen in een van riet gevlochten gordel. De pijlen waren dunne fijn gepunte bamboesstokken; sommige daarvan hadden ijzeren punten, die zeer scherp en vrij goed gesmeed waren. Eenige vrouwen, die zich bij het gezelschap bevonden droegen korte sarongs, hals- en armbanden gelijk de mannen, en bovendien zware oorringen van koperdraad. In den vorm van het gelaat en in kleur verschillen deze bergbewoners weinig van de overige Maleische stammen. De huid is geelachtig bruin, het gezigt breed, de neus plat, het voorhoofd hoog en smal. Voor het overige onderscheiden zij zich door een krachtigen en wèlgemaakten bouw, armen en beenen zijn gespierd, de borst is breed en gewelfd, de gang en houding vast en trotsch. Ook de vrouwen zijn welgemaakt, maar hebben meestal eene voorovergebogen houding, waarschijnlijk het gevolg van den handenarbeid, waarmede zij uitsluitend belast zijn; dikwijls zag ik ze zware manden met vruchten en maïs van de bergen naar beneden torschen, terwijl de mannen met de boog in de hand er naast gingen.
Hetgeen mij in deze wilden bijzonder trof is hunne stilzwijgendheid: uren lang zitten zij bij elkander en staren voor zich uit, zonder een woord te spreken. Somtijds slaan zij de oogen op en gluren in het rond; hun blik heeft dan iets schuws, iets loerends, gelijk men het bij apen of andere in de wil-
{==469==} {>>pagina-aanduiding<<}
dernis levende dieren ziet, wanneer zij plotseling een mensch ontwaren. Ik had mij zonder eenige bedeesdheid te toonen in hun midden begeven, en zij schenen weinig acht op mij te slaan, toen ik hunne wapenen en sieraden onderzocht; echter bespeurde ik weldra dat zij van ter zijde schuwe blikken op mij wierpen en elke mijner bewegingen zorgvuldig gadesloegen. Spreken kon ik niet met hen, daar zij geen Maleisch verstonden; ik gaf dus aan een hunner door teekenen te kennen dat ik zijne pijlen tegen mijnen zakdoek wenschte in te ruilen. Hij begreep mij terstond, maar bood mij slechts drie van zijne pijlen aan, die ik aannam en hem den doek overhandigde. Hij scheen met den ruil tevreden, knikte eenige malen met het hoofd en toonde den doek aan zijne makkers, die een schor gelach deden hooren zonder een woord te spreken.
Weldra voegden zich eenige kustbewoners bij ons, en nu viel het mij bijzonder in het oog, hoe zeer de zonen van het gebergte dezen in kracht en schoonheid van gestalte overtreffen. Beiden zijn echter blijkbaar van dezelfde afkomst; hunne talen schijnen veel overeenkomst te hebben, zoo ver ik ten minste uit een aantal woorden kon afleiden, die de kustbewoners mij mededeelden; bij deze laatsten verspreidde zich door aanraking met de naburige eilanden, en door de invoering der Mohammedaansche godsdienst, eenige beschaving, terwijl de bergbewoners geheel in den natuurstaat bleven.
In deze baai, die door de inboorlingen Kebola genoemd wordt, bleven wij tien dagen liggen; ik had dus tijd en gelegenheid genoeg om hare kusten te onderzoeken. In het binnenste des eilands kon men niet komen, daar het aan behoorlijke wegen ontbreekt en er ook nergens paarden te krijgen waren.
De baai is zeer smal, maar omstreeks vier mijlen lang, en aan alle kanten door steile bergen ingesloten, aan wier voet eene menigte afgebrokkelde steenen en rotsblokken liggen, die het zeer moeijelijk maken, langs het strand te gaan. Over het algemeen is het land zeer steenachtig; rotsen en klippen vertoonen zich overal, en slechts een tropisch klimaat is in staat om op zulk eenen grond een weelderigen plantengroei te voorschijn te brengen. De steilste hellingen zijn dikwijls met maïs beplant, en overal ziet men fraaije groepen van pahmen, oranje- en andere vruchtboomen, onder wier lommer

{==470==} {>>pagina-aanduiding<<}
kleine hutten verscholen liggen. De toppen van het gebergte zijn digt bewassen; tamarinde- en waringie-boomen groeijen overal in 't wild.
Meer dan het gebergte boezemden mij intusschen de bewoners belangstelling in; maar het was moeijelijk met hen in nadere aanraking te komen. Bij mijne watertogtjes in de baai zag ik hen dikwijls aan het strand bezig met visschen; maar zoodra ik den wal naderde, liepen zij ijlings weg en verdwenen weldra onder het geboomte. Eens ontmoette ik een vaartuig, waarin een zestal bergbewoners zaten. Naauwlijks ontdekten zij mijne jol, of zij keerden om en vlugtten de baai verder in; ik zette mijne matrozen zooveel mogelijk aan, maar kon het vaartuig niet inhalen. De wilden bereikten spoedig de kust, sprongen aan land en liepen weg; ik legde op dezelfde plaats aan, waar ik hen uit het gezigt verloren had, en vond daar een voetpad, dat door digt struikgewas naar een naauw dal leidde. Weldra kwam ik aan maïsvelden en eenige bamboezen hutten, waarschijnlijk de woningen der vlugtelingen, wier vaartuig wij vervolgd hadden. Versche voetstappen en een brandend vuur deden zien dat de menschen nog niet lang weg waren; maar noch ik noch de matrozen, die mij gevolgd waren, konden eenig spoor van een levend wezen ontdekken. Ik vergenoegde mij dus met het onderzoeken der huiselijke inrigting, terwijl de matrozen in kokospalmen klommen om eenige noten naar beneden te halen. De hutten stonden op palen en hadden een hoog kegelvormig dak; vlak onder dit dak is de woning, die men langs een ladder en door een luik bereikt. De woning bestond uit slechts een vertrek, hetwelk door kleine openingen in het van palmbladen vervaardigde dak zijn licht ontving. Ik vond er geen ander huisraad, dan eenige uit riet grof gevlochten matten, manden met maïs, oude wapenen, en eenig keukengereedschap; bij elke hut was een kleine tuin waarin, behalve vruchtboomen, pisang en kokospalmen, eenige meloenplanten en capsicumstruiken stonden. Ik had nu ten minste de woningen der bergbewoners gezien, en keerde eindelijk, daar zich nog altijd geen levend wezen vertoonde, naar mijne jol terug.
Kort na onze aankomst bij dit eiland werd te Djaloue een marktdag gehouden en de bergbewoners waren reeds des morgens vroeg in grooten getale aldaar verschenen. Maar naauw-
{==471==} {>>pagina-aanduiding<<}
lijks zagen zij eene sloep van ons schip naar den wal roeijen, of zij kozen allen het hazenpad; eenige strandbewoners volgden hen, en zochten ze te bewegen om terug te keeren, maar te vergeefs; zij verdwenen weldra in hunne bosschen, en voor heden viel aan geen handel te denken. Den volgenden bazar-dag kwamen zij weder, maar nu slechts ten getale van veertig of vijftig, terwijl er anders verscheiden honderden verschenen. Om hen niet weder te verjagen, waren wij reeds vóór hunne komst aan wal gegaan en hielden ons in het eerst schuil. Langzamerhand geraakte de handel aan den gang; de vrouwen hadden maïs, meloenen, oranjeappelen, hoenders, eijeren enz. van het gebergte gebragt, en ruilden daarvoor allerlei kleinigheden in, als glaskralen, koperdraad, messen en doeken. De vrouwen bezorgden den handel, terwijl de mannen rondslenterden. Bij de strandbewoners die de markt in vrij grooten getale bezochten, was het juist omgekeerd; hunne vrouwen bleven meestal in de kanoos, terwijl de mannen de waren aan wal bragten en verkochten. Allengs mengden wij ons insgelijks onder de menigte en begonnen hoenders, vruchten en wapenen in te ruilen, waarbij wij echter door de bergbewoners steeds met wantrouwen werden gadegeslagen.
Met de strandbewoners waren wij spoedig gemeenzaam geworden; zij kwamen dikwijls bij ons aan boord om visch en fruit te verkoopen, en vaak bezochten wij hen in hunne dorpen. Het grootste daarvan heet Allor en ligt tegenover Djaloue aan den noordkant der baai; een weinig dieper in de baai ligt een ander groot dorp, Delolo. Uit de verte gezien maken deze dorpen geen onbevallige vertooning; zij liggen terrasgewijze aan de helling der bergen en zijn omringd met statige waringieboomen. Een tusschen cactushagen besloten weg leidt van het strand omhoog naar het dorp, hetwelk van nabij gezien een ellendig morsig nest is.
Het kleine eiland Pura, dat aan den ingang der baai ligt, werd insgelijks door mij bezocht. Het is een steil uit de zee oprijzende rotskegel van aanzienlijke hoogte, welks zijden door diepe kloven vaneen gereten zijn. Gaarne had ik den top beklommen; maar de tijd gedoogde dit niet; ik moest mij dus vergenoegen met het bezoeken van een kleinen Kampong, dien ik omstreeks ter halver wege zag liggen. Het derwaarts lei-
{==472==} {>>pagina-aanduiding<<}
dende pad was zeer steil en ruw, en vlak onder het dorp kwam ik door eene met bazaltblokken opgevulde kloof, waar ik op handen en voeten door moest worstelen. Het uitzigt van het hoog gelegen dorp was overigens verrukkelijk schoon, en beloonde mij in ruime mate voor de doorgestane vermoeijenis.
Te Allor heeft een Nederlandsch posthouder zijn verblijf en de Kommandant van onze brik had in last, om met medewerking van dezen ambtenaar de tusschen de kleine vorsten in deze streken bestaande geschillen te vereffenen en hunne verdere belangen te regelen. Dagelijks kwamen eenige van die kleine potentaten bij ons aan boord en bragten naar Indische gewoonte vruchten, hoenders, maïs en dergelijke als geschenken mede, waartegen zij arrak ontvingen, dien wij tot dat einde te Timor hadden opgedaan. Ofschoon Mohammedanen gebruikten zij toch dezen drank met groot welbehagen, even als wijn en likeuren, en meermalen moesten zij, beschonken, van boord in hunne vaartuigen gebragt worden.
Een der Radjaas had eerst kort geleden de regering aanvaard en werd nu plegtig in zijne nieuwe waardigheid bevestigd. Officieren waren in groot tenue op het dek verzameld, de manschappen paradeerden, alle Radjaas uit de omstreken waren in hun plegtgewaad tegenwoordig. Nu werd het besluit der aanstelling eerst in de Hollandsche en daarna in de Maleische taal voorgelezen; de nieuwe Vorst legde op den Koran, dien een Priester hem voorhield, den eed van gehoorzaamheid aan het Nederlandsche Gouvernement af, en werd vervolgens met een Nederlandsche vlag begiftigd. Te gelijker tijd werd een saluut van zeven kanonschoten gelost, hetwelk den gasten eenigzins schrik scheen aan te jagen.
Nadat wij tien dagen in de baai van Kebola vertoefd en alle aangelegenheden geregeld hadden, werd het anker geligt, en wij stevenden eerst noordwaarts door de straat van Allor, en daarna oostwaarts langs de noordkust van Ombaay, die, even als de zuidwestkust, een rotsachtig land vertoont. Weldra kregen wij de noordkust van Timor in 't gezigt en den vierden dag na ons vertrek van Ombaay kwamen wij op de reede van Delie, de hoofdplaats der Portugesche bezittingen op Timor, ten anker.
Deze plaats ligt schilderachtig langs de kust, die hier een

{==473==} {>>pagina-aanduiding<<}
wijde bogt vormt. Slechts weinige wit gepleisterde huizen vertoonen zich aan het strand, de meesten liggen half verscholen in het bosch. Ten Zuiden van Delie ligt eene uitgestrekte groene vlakte, terwijl zich verder landwaarts in een steil en slechts spaarzaam bewassen gebergte verheft.
De eenige Europeanen te Delie waren de Gouverneur en zijn zoon; de overige bewoners der stad zijn Timorezen, Chinezen, en zoogenaamde zwarte Portugezen. Deze zijn afstammelingen der Portugezen die zich in vroeger tijden hier nedergezet hebben, en worden ook in de Nederlandsche bezittingen in vrij grooten getale gevonden. De kleur van hun vel is bijna even donker als van dat der Maleijers, ofschoon men beweert dat zij regtstreeks van de oude Portugezen afstammen en zich nooit met de inboorlingen vermengd hebben. Deze zwarte Portugezen bekleeden te Delie alle posten en hebben als zoodanig meestal een militairen rang; zoo was de Secretaris: Luitenant-Kolonel; de Fiscaal: Majoor; een derde: Kapitein enz. Met officiersrangen scheen men deze lieden zeer kwistig bedacht te hebben, maar zoo veel te zuiniger met bezoldingen. Sedert eenige jaren was hun geen tractement uitbetaald. Uit Portugal komen slechts zeldzaam berigten, nog zeldzamer geld, en de Kolonie moet zich nagenoeg zelve bedruipen. Ambtenaren en officieren krijgen niets anders dan producten van het land, die de inboorlingen bij wijze van belasting opbrengen; daarmede drijven zij handel en voorzien zoo doende in hun onderhoud. Op die wijze ontbreekt het hun niet aan de noodzakelijkste levensbehoeften, maar des te meer aan kleederen, schoenen, wijn, en andere Europesche artikelen, die slechts schaars aangevoerd en dan tegen zeer hooge prijzen verkocht worden. De woningen, ook die van den Gouverneur, zijn allen van hout en wit gepleisterd; de bouwtrant is de in Indië bij de Europeanen doorgaans gebruikelijke; aan den voorkant eene verandah, van binnen hooge, luchtige vertrekken, en aan de achterzijde eene smalle galerij;
ook de meubelen waren van Europeesch maaksel, maar over het algemeen zeer armoedig.
Wat het militaire betreft was het te Delie ellendig gesteld; de soldaten liepen meerendeels in gescheurde uniformen, hunne geweren zagen er verroest en versleten uit; aan sommige waren de bajonetten met een touw vastgebonden. Ter verdedi-
{==474==} {>>pagina-aanduiding<<}
ging van de stad is aan de kust een fort gesticht, dat is te zeggen een vierkante zes voet hooge muur, van los op elkander gestapelde steenen. Aan elk der vier hoeken stonden een paar kanonnen, die van ouderdom invalide geworden waren.
De Gouverneur woonde op omstreeks een half uur afstands van Delie, aan den voet van het gebergte. Zijn huis ligt op een heuvel, van welken men een heerlijk uitzigt over de groene vlakte en de zee geniet. Toevallig was Zijne Excellentie ziek en liet mij verzoeken om hem te behandelen, daar hij in den te Delie gevestigden geneesheer alvarez, een zwarten Portugees, die te Goa in een hospitaal zijne kennis opgedaan had, geen bijzonder vertrouwen scheen te stellen; ik werd dus dagelijks in de ouderwetsche karos van den Gouverneur afgehaald, hoewel ik herhaaldelijk verklaarde, dat ik den weg naar buiten oneindig liever te paard zou afleggen. De Gouverneur sprak Fransch, en van de verdere hooge ambtenaren verstonden eenigen Maleisch, zoodat wij ons vrij wel met hen konden onderhouden.
Voor het overige zijn deze zwarte Portugezen een zeer gastvrij volkje. Met de grootste bereidvaardigheid leenden zij ons hunne paarden, verzochten ons ten eten, en onthaalden ons op cigarettes en brandewijn, waarbij zij hoogelijk betreurden, dat het huis van den eenigen Chineschen wijnkooper te Delie afgebrand en elders geen droppel wijn te krijgen was; alleen de Gouverneur had in zijnen kelder nog Port en Madeira. De paarden zijn vlug en sterk, en wij deden verscheiden fraaije toeren naar het gebergte, waarbij tusschen onze gastheeren en ons menige wedren plaats vond.
De grond bij Delie is tamelijk vruchtbaar. De inboorlingen zijn grootendeels tot het Christendom overgegaan, en schijnen arbeidzamer en vlijtiger dan die van Koepang. Rijst, garst, obis (een naar den aardappel gelijkend knolgewas) en maïs groeijen in overvloed. Ook aardappelen, die eerst kort geleden ingevoerd waren, tierden welig, terwijl men bovendien allerlei vruchten, als: ananassen, zoete oranjeappelen, pisang, mango, en dergelijke in menigte heeft. Ook de veeteelt is niet onbelangrijk: men houdt voornamelijk buffels en schapen, welke laatsten intusschen zeer mager zijn, en geen wol maar kort haar hebben, als de geiten.
Na een verblijf van vijf dagen te Delie ligtten wij weder

{==475==} {>>pagina-aanduiding<<}
het anker, en zeilden met een slappen wind langs de kust verder. Eenige uren later ging de wind geheel liggen en de stroom dreef ons meer en meer naar lager wal. Het schip luisterde niet meer naar het roer; wij kwamen weldra in de branding, en raakten eindelijk, op omstreeks twintig vadem van de kust, vast. Gelukkig was de zee stil en lag het schip onbewegelijk. Er werd terstond een anker uitgebragt en alle man sloeg de handen aan het werk. Intusschen duurde het ruim een uur eer wij weder vlot waren; wij konden ons een weinig van de kust verwijderen, maar de windstilte duurde voort, en wij bleven steeds in gevaar om voor de tweede maal te stranden. Tegen den avond verhief zich eindelijk een landwindje, met behulp waarvan wij ons verder van de kust konden verwijderen. Zoo voortsukkelende kwamen wij den derden dag voor Fialarang, waar wij op vrij grooten afstand van den wal het anker lieten vallen.
Fialarang met eenige omliggende dorpen behoort tot de Nederlandsche bezittingen, maar ligt midden in het Portugesche gebied. Deze ligging had dikwijls tot geschillen aanleiding gegeven, die ook nu nog voortduurden, hoewel reeds meermalen Commissarissen der beide Regeringen tot het bepalen eener vaste grensscheiding waren afgezonden. Het geschil betrof overigens eenige onbelangrijke dorpen, die eigenlijk zoo veel omslag niet waard waren. De posthouder van Fialarang kwam bij ons aan boord en noodigde ons uit om aan wal te komen; eene uitnoodiging, waaraan wij gaarne voldeden. Deze plaats ligt aan het uiteinde van eene diepe, naauwe vallei, in eene bij uitstek pittoreske landstreek. Aan alle kanten verheffen zich hooge bergen en ontzettende rotsgevaarten, door diepe kloven van elkander gescheiden. De posthouder bezorgde ons eenige half lamme paarden, waarmede wij beproefden eenen togt in de omstreken te doen, maar spoedig terug moesten keeren. In de nabijheid van Fialarang wordt veel koperërts gevonden, gelijk ook in de Portugesche bezittingen op Timor; maar de inboorling tracht elken vreemdeling van zulke plaatsen verwijderd te houden, onder voorwendsel dat zij pomali (heilig) zijn.
Wij bleven slechts éénen dag te Fialarang, en vervolgden toen onze reis zuidwaarts, passeerden voor de tweede maal

{==476==} {>>pagina-aanduiding<<}
Oiense en de Piek van Timor, en kwamen na eene afwezigheid van vijf weken te Koepang terug.

Een jagt-avontuur van Hendrik IV.

I.

Er was een klein kasteel, met spitse torentjes, een lommerig park, vensters van arduin en een leijen dak, alleraardigst gelegen tusschen Melun en Fontainebleau, aan den oever van de Marne.
Op dat kasteeltje woonden twee dames: - eene bloeijende frissche, levenslustige jonkvrouw, en - eene vrouw nog weinig bedaagd, die zeer schoon was geweest, en zelfs nu nog bevallig was.
De jonkvrouw was in haar zestiende jaar; - de moeder - want de andere was hare moeder - naderde den tijd van overgang waarin de liefde aftrekt, uit gebrek aan belegeraars. Zij was de veertig nabij.
Op vijf-en-twintig jaren weduwe van een Officier, en meer edel dan rijk, was zij hare jeugd in de afzondering van dit kleine landgoed, hare eenigste bezitting, komen begraven - niet zonder hoop dat eenig edelman uit den omtrek, getroffen door haren vorstelijken tred, hare feeëngestalte, en hare lelieblanke handen, den zwarten sluijer der weduwschap opheffen, en de twijfelachtige onbezorgdheid van haren toestand door de inkomsten van zijn erfgoed verbeteren zou. Maar, helaas! de tijden waren voorbij waarin de koningen herderinnen zonder bruidschat huwden! - De Châtelaine de versac was van goede geboorte, maar de voornaamste van hare bezittingen was eene allerbeminnelijkste, vrolijke, eigenwillige dochter....en de naburige edellieden vonden dat niet genoeg. Als eene verstandige vrouw, die den herfst voelt naderen, hield zij op haren spiegel te raadplegen, wendde der hope op een tweeden echt den rug toe, en begaf zich schoorvoetende op den weg der....fijnheid.
Over den spiegel werd een sluijer gehangen; een bede-bank werd in hare kamer geplaatst, stichtelijke boeken vervingen er de vrolijke ridderromans en de geestige verzen (virelays)

{==477==} {>>pagina-aanduiding<<}
van clêment marot, en dagelijks bragt een biechtvader uren lang met haar door, en nam zelfs plaats aan hare tafel om diepzinnige gesprekken over duistere stukken van kerkleer voort te zetten.
Ongelukkig zijn in alle dingen matiging en verdraagzaamheid noodig. In die twee deugden was Mevrouw de versac nog eenigzins ten achter. Afstand doende van de wereld, begon zij te wenschen dat de wereld in 't geheel niet mogte bestaan. En daar zij-zelve niet meer kon, niet meer wilde beminnen, vergat zij dat hare dochter in de lente der jaren beminnen zou....gehoorzaam aan de inspraak van Mevrouw de Natuur.
De arme maagd die niet anders hoorde dan strenge zedelessen, en geene boeken zag dan van st. augustyn, kwam op een mooijen dag op een wandelrid langs de Marne, een jongen ruiter tegen, slank en welgemanierd, met een vurigen blik, sierlijke knevels, en een fraai, rammelend zwaard....een volmaakten romanheld; niets ontbrak er aan.
De ruiter groette haar met zoo veel hoofschen zwier, dat zij eene kleur kreeg en....vlugtte.
Maar des anderen daags kwam zij toevallig weêr op dezelfde plek. Toevallig was daar ook weêr die ruiter. Hij zat er peinzende op het gras, en, kortom - het toeval, die wondermeester, maakte dat zij elkander naderden, elkander spraken, beiden eene kleur kregen, en - binnen de maand elkander smoorlijk beminden.
Welhaast bemerkte Mevrouw de versac dat hare dochter dagelijks op hetzelfde uur uitging. Zij deelde hare opmerking mede aan Vader samuël, den biechtvader, die twee kapittels van st. augustyn nasloeg, en tot de gevolgtrekking kwam, dat de jonkvrouw beminde.
De verbaasde moeder ondervroeg de jeugdige overtreedster, vernam alles, en slaakte een kreet van dengdzamen afschrik: ‘Eene zoo streng opgevoede dochter! - En beminnen!’
Vermits de biechtvader niet nábij was, begon zij echter te bedenken: dat ook zij-zelve op die jaren had bemind, en vond het kwaad maar half zoo groot, als de minnaar rijk, edelman en tot huwen gezind ware. Helaas, de minnaar, hoewel edel, was niet rijker dan de minnaar van lucie van lammermoor, en - hij was Hugenoot bovendien. Mevrouw

{==478==} {>>pagina-aanduiding<<}
de versac verbood hare dochter hem wéder te zien, en dreigde haar, als zij niet gehoorzaamde, met het klooster.
Dit bewerkte - want eene minnende maagd is tot opstand genegen - dat de jonkvrouw des anderen daags, terwijl hare moeder zich met Vader samuël in 't ontleden van een duister gezegde van st. augustyn verdiepte, door velden en wegen vloog en zich als verloor in 't bosch van Fontainebleau, waar, naar alle waarschijnlijkheid, ook de ridder zou komen.
Hier begint ons geschiedverhaal.

II.

Het was laat in den herfst. De wintermaand was nabij; de avond viel, en de wind floot op 't gele gebladerte. Twee mannen, 't musket op den schouder en gevolgd door een Schotschen windhond, liepen op een kronkelend pad, dat men goed kennen moest om er niet af te raken. Hunne kleeding was die der edellieden, maar de oudste van hen was hooger in rang; - te oordeelen naar de onderscheiding die zijn medgezel hem bewees. Hij moest omstreeks de vijftig jaren oud zijn; had een doordringend oog, een glimlach om de lippen, een zacht maar scherpzinnig voorkomen: iets sluuws en goedhartigs dooreen. Vertrouwelijk leunende op den arm van zijn medgezel, dien hij de hemel weet welke historie vertelde, stapte hij luchtig voorwaarts.
Zijn medgezel was iets jonger: een man van omstreeks de veertig, vrij lang en tenger van gestalte, met een gelaat even stil en strak als dat van den oudsten opgeruimd en bewegelijk was.
De bogten van het pad volgende kwamen zij aan eene kleine opene plek met een beekje doorsneden, en aan den kant van dat beekje zat eene jonkvrouw te weenen.
- Wat is dát? Een lief meisje in tranen! - riep de oudste uit - Daar moeten we méér van weten. Blijf eens staan hector en wacht een oogenblik. Ik zal alleen bij haar gaan; zij mogt anders eens schrikken. Wij moeten toch weten of de tranen van dat lieve gezigt niet zijn af te droogen.
De jonkvrouw had de wandelaars niet bespeurd en zag onafgebroken voor zich. De oudste edelman naderde haar ongemerkt en stond welhaast voor haar. Toen keek zij schichtig

{==479==} {>>pagina-aanduiding<<}
op en wilde vlieden; maar de deelnemende stem en een allergoedigste blik van den onbekende hielden haar terug.
- Vrees niet, lief kind! gij hebt niets van mij te duchten. Maar, als ik 't weten mag, zeg mij dan waarom ge weent.
De jonkvrouw kleurde nog sterker dan zij reeds gedaan had, droogde snel hare tranen af, en durfde niet antwoorden.
- Welnu, lief kind! - hernam hij - 't is of ge bang voor mij zijt. Laat mijn grijze baard u een klein beetje vertrouwen inboezemen. Hoe heet gij?
- Rose de versac. - antwoordde de maagd met eene buiging, en eenigzins gerustgesteld.
- Zoo? De versac? Wel dien naam ken ik. Er was bij de boogschutters van Navarre een kapitein de versac; dat was een mijner beste vrienden....
- Uwer vrienden? Zijt gij een vriend geweest van mijn vader? - riep de kleine uit, en zag den edelman aan met een van die snelle blikken, met welke de vrouw een man van top tot teen denkt op te nemen en te doorzien.
- Zeker, mijn kind! zeker. Gij gelooft mij immers?
Er lag zoo veel goedhartigs op het gelaat des edelmans, dat rose geheel en al bedaarde, en tot antwoord gaf:
- O volkomen, Mijnheer!
- Welnu dan, voor een oud vriend zijns vaders heeft men geene geheimen. Gij zult me dus zeggen, wat u zoo bedroefd maakt.
Rose kreeg andermaal eene kleur.
- Ik bemin gaston de champ-loup. - zeide zij, naauwelijks hoorbaar.
- Zoo? zoo? - En wat is die Mijnheer gaston de champ-loup?
- O, een knap en dapper edelman.
- Nu dat is goed. En hij bemint u niet, misschien?....Dat ware hem niet te vergeven!
- Neen, o neen: hij bemint mij óók.
- O zoo! Maar als hij u en gij hém bemint, zie ik niet in wat u zoo sterk heeft kunnen bedroeven.
- Het is, Mijnheer! dat mijne moeder....
- Nu gaat mij een licht op. Mevrouw uwe moeder heeft u verboden gaston te beminnen?
- Ja, Mijnheer!

{==480==} {>>pagina-aanduiding<<}

- En waarom?
- Omdat gaston een Hugenoot is.
- Ah! Duivels!....En dus hebt ge Mevrouw uwe moeder gehoorzaamd, en gaston niet weder gezien?
- Helaas!
- Hm! - Ik begrijp. Dat was niet zoo als 't behoorde. - Maar als men bemint....ja, dan!....Ge ziet ik ben nog al tot vergeven gezind....En wanneer hebt ge hem gesproken?
- Op het oogenblik.
- En waarom weendet ge dan?
- Omdat....omdat hij mij iets heeft voorgesteld, dat heel slecht is.
- Zoo, laat eens hooren.
- Daar uwe moeder ons huwelijk niet wil toestaan, sprak gaston, zal ik u wegvoeren, ver; heel ver van hier. Buiten 's lands zullen wij ons huwelijk doen inzegenen, en als dat geschied is komen we op mijn kasteel terug; dan zal uwe moeder niet kunnen weigeren mij als schoonzoon te erkennen.
- En dat voorstel hebt ge, natuurlijk, afgeslagen?
- Helaas, neen. - stamelde rose.
- Wat! Mordieu! Gij hebt er in toegestemd?
- Ik heb beloofd hier morgen ochtend heel vroeg te komen - stamelde rose verder - en daarom ween ik; want dat is heel slecht.
- Ja, inderdaad, dat is heel slecht! Maar, mordieu! er zal niets van gebeuren.
- Als 't maar niet het eenigste middel ware om met gaston te huwen!
- Maar gij zult hem huwen.
- En mijne moeder dan?....
- Als ge den vriend van uwen vader ook voor uwen vriend wilt houden; als ge mij onderdanig gehoorzamen wilt, zal ik uwe moeder wel doen toestemmen.
- O, Mijnheer!
- Maar dan moet ge beginnen met mij aan uwe moeder voor te stellen, en vervolgens de diepste stilte bewaren.
- Ik zal alles doen wat ge mij zegt.
- Nu dan: gij spreekt geen woord, maar wacht geduldig af. Den naam van gaston moet niet over uwe lippen komen, en gij-zelve komt morgen ochtend niet hier.

{==481==} {>>pagina-aanduiding<<}

- O, dat beloof ik.
- Goed. Geef mij een arm, en breng me bij uwe moeder.
Hector, die ál den tijd achter een boom had gestaan, kwam nu te voorschijn.
- Waarde hector! - sprak de onbekende - wij gaan voor éénen nacht een beroep doen op de gastvrijheid van de Châtelaine de versac.
De man die hector werd genoemd boog zich; rose gaf met welbehagen den arm aan den bedaagden edelman, en gevolgd door den windhond ging het drietal op weg naar 't kasteel.
- Maar, à-propos, Mijnheer! - vroeg rose toen zij op 't punt stonden het voorhek door te gaan - ik weet uw naam niet.
- Ah, duivels! ja; daar heb ik nog niet aan gedacht! - Nu, stel dan voor den Comte de saint-maur, een ouden wapenbroeder uws vaders, en zijn vriend den Vicomte d'entragues.
Zoo sprekende traden zij het kasteel binnen.

III.

Mevrouw de versac lag geknield op haar bidbank, toen de oude dienaar, die de drie betrekkingen van intendant, kamerdienaar en portier vervulde, binnentrad en de twee vreemdelingen aanmeldde.
De arme vrouw dacht te droomen....Zoo lang, zoo geweldig lang reeds had geen ander vreemd mannelijk wezen dan Vader samuël den dorpel van haar kasteel betreden; zoo lang reeds had elk haar vergeten en niemand meer haar bezocht....dat zij met een glimlach van ongeloof op de lippen, den goeden man zijne boodschap tot tweemaal toe deed herhalen.
Maar toen zij wèl overtuigd was van de waarheid; toen zij uitziende naar den hof, in spijt van de schemering den Schotschen windhond zag, zoo als hij op 't grasperk, met den langen snoet op de voorpooten, op zijn gemak lag uitgestrekt - toen, ja, toen had er in het geheele wezen der bevallige burgvrouw eene totale omwenteling plaats....het verjongde bloed bestormde haar hart; hare knieën beefden; zij wankelde.....Maar door den invloed eener wederwerking zoo hevig als snel, vloog zij naar den sinds jaren overdekten spiegel, trok het gestrenge voorhangsel er af, en - vestigde een langen, nieuwsgierigen, ondervragenden blik op zich-zelve.

{==482==} {>>pagina-aanduiding<<}

Helaas, helaas! Door een wreed spel van het grillig lot hadden de boetedoeningen, de vasten, de zelfbeheersching, wel verre van de laatste sporen van hare bekoorlijkheden uit te wisschen, integendeel, in omgekeerde reden triomfantelijk geworsteld tegen den tijd. Hare járen schenen uitgewischt; zij was nog schoon - nog schoon - bijkans nog even zóó schoon als toen zij haar eenzaam kasteel was komen betrekken.
Het is meer dan waarschijnlijk, dat in dit oogenblik van beproeving de eerwaarde gedaante van Vader samuël wonderbaarlijk veranderde in hare voorstelling, en dat ze de wijze lessen van st. augustinus zelfs vergat, om te luisteren naar de geheimzinnige stemmen van het verledene in haar binnenste; zoete sluimerende herinneringen der jeugd, die, nu en dan, onverwacht wakker worden om te spreken van de dagen waarin men nog leefde van de hoop en niet anders ademde dan liefde.
Na dat moment van verschoonbare verwarring sprak zij tot den intendant:
- Doe een vuur aanleggen in de wapenzaal. Dat die vreemdelingen daar plaats nemen. Geleid hen derwaarts. Mijne dochter moet hen gezelschap houden, en de honneurs van het kasteel waarnemen. Ik zonder mij een oogenblik af, om een gewaad aan te doen meer voegzaam om hen te ontvangen.
De goede man vloog om hare bevelen uit te voeren en over te brengen. Toen wierp de burgvrouw haar wollen kleed, haar nonnenkap, hare boetsandalen af, en haalde met al de drift van een kind, kasten en koffers het onderste boven, zocht er een kleed uit welks kleur en vorm hare schoonheid kon verhoogen en de sierlijkheid van hare gestalte doen uitkomen, en trok lakenen laarsjes aan van het fraaiste fatsoen, en stak kostbare ringen aan hare blanke vingeren, en hing een zware gouden keten - aangename gedachtenis van vroegere weelde - om haren zwanenhals, en wierp keer op keer een welgevalligen blik in den ontsluijerden spiegel. Eindelijk zéker van zich-zelve en dat alles goed was, daalde zij, om hare gasten te gaan verwelkomen, van de breede trappen af, nog even luchtig en vlug als op den dag van hare verloving.
O Vader samuël! O st. augustinus! wat waart ge vér uit hare gedachten!
De twee vreemdelingen zaten, in gezelschap met de jeug-
{==483==} {>>pagina-aanduiding<<}
dige rose, bij den haard. Toen de burgvrouw binnentrad rezen beiden op en de Comte de saint-maur vatte met geslepen hoffelijkheid hare hand, drukte er een kus op, en zeide:
- Gelief onze vrijmoedigheid te verschoonen, Mevrouw! Het gerucht der gastvrijheid van dit kasteel, en de schoone oogen van uwe beminnelijke dochter hebben er een paar verdwaalde jagers toe verleid.
De burgvrouw neeg, met al de gratie eener dame van opvoeding en fijnen smaak.
- Is 't mij vergund - sprak zij - ook de namen te kennen der welkome gasten, die het toeval hier henen leidt?
- Ik ben - antwoordde de oudste edelman - een bevriend wapenbroeder van wijlen den Heer de versac, en noem mij de Comte de saint-maur. De Heer dáár is mijn vriend, de Vicomte d'entragues.
En toen, onder wèlgeplaatste complimenten aan de gastvrijheid der weduwe, sprak hij lang en hartelijk over zijn ontslapen wapenvriend, en betuigde zijne verwondering, dat eene dame zoo jeugdig en bekoorlijk had besloten om te leven op het land, en kweet zich zoo wèl, en was zoo woordrijk en geestig, dat de Châtelaine binnen een uur verwonnen was, en hem een allerbeminnelijkst mensch vond.
De Heer d'entragues sprak geen woord. Strak en onbewegelijk scheen hij de bloemen en beelden op het plafond te tellen, tot groote spijt van rose, die bijkans jaloers over de uitsluitende bezigheid des ouden edelmans met hare moeder, in 't onderhoud met den Vicomte eenige schadevergoeding hoopte te vinden.
De oude intendant kwam nu aanmelden, dat het avondeten was opgedragen.
De oudste edelman bood zijne hand aan de moeder, de jongere aan de dochter, en zoo traden zij naar de eetzaal, en plaatsten zich aan het hooge einde der tafel, terwijl de bedienden zich naar het toenmalig gebruik, aan het lage einde rangschikten.
De Châtelaine nam aan tafel met ongemeen veel smaak de honneurs waar; de Comte de saint-maur at smakelijk, dronk met lange teugen, en werd nog geestiger en beminnelijker dan te voren. De Vicomte at weinig, dronk veel, en onderwierp de bloemen en beelden van het plafond der eetzaal, even als die der wapenzaal, aan eene telling.

{==484==} {>>pagina-aanduiding<<}

Rose zat stil en zwijgend, gelijk 't eener wèlopgevoede jonkvrouwe betaamt, maar meer dan eens wierp zij een bedrukten en ongeduldigen blik op den spraakzamen Graaf, die zijne belofte en de reden van zijne komst op het kasteel geheel scheen te vergeten.
- A-propos - zeide hij eensklaps, op zijn goedhartigen minzamen toon - ik heb van een jong edelman hier uit den omtrek hooren spreken; men zegt veel goeds van hem....de jonge gaston de champ-loup....
- Ah! - zeide de burgvrouw, benieuwd en niet zonder eenige minachting.
- Ik heb zijn vader van nabij gekend - vervolgde de Graaf - goede adel, maar arm.
- Zeer arm....een waggelend kasteel, braakliggende gronden, en een roestige degen, meer niets.
- Ja, maar goede adel. - hernam de Graaf - Men zegt ook dat hij knap is. Dat zou een huwelijkje zijn, mordieu!
Bij dien uitroep keek hij rose met een schalkschen glimlach aan.
De burgvrouw zag den blik en den lach en zeide koel:
- Mijne dochter en ik zijn Katholijk, Heer Graaf! en wij zullen ons nimmer aan een belijder van de Hervormde leer verbinden.
Bij dat antwoord werd rose bleek en zij zag den ouden edelman wanhopend aan; maar hij beurde haar op door een tweeden glimlach, die zeer duidelijk zeide: ‘heb maar geduld!’ - Tot de moeder sprak hij als of 't eene afgedane zaak gold:
- Als dat zoo is, spreken wij er niet meer van.
Daarmede rees hij op, en bood zijne hand aan de moeder. Het was laat geworden; de vertrekken voor de bezoekers waren gereed, en zij namen afscheid van de burgvrouw en hare dochter, en gingen naar hunne kamers.
Den grooten trap van het kasteel opgaande, op welken de oude intendant met kaarsen voor hen uitging, nam de oude edelman den jongeren onder den arm en zeide hem in eene vreemde taal:
- Tot nu toe, mijn beste! hebt ge niets gedaan dan eten, drinken en de zolderingen bezien, maar wapen u met moed, want morgen moet gij uw zwijgen afleggen, en een kwartier lang voor mij spreken.

{==485==} {>>pagina-aanduiding<<}

De Vicomte zag hem met teekenen van afgrijzen aan.
- Ja, gij moet voor ambassadeur spelen. Ik wensch te beschikken over de hand dier beminnelijke weduwe. Gij moet haar plegtstatig afvragen of zij niet afkeerig is van een tweeden echt.
De Vicomte bleef verwonderd staan.
- Ik begrijp u niet.
- Dat is hetzelfde. Onthoud maar dat gij spreekt voor een edelman, rijk, weduwnaar, zonder kinderen. Zeg aan de Châtelaine dat de gastvrijheid die wij zijn komen vragen, een voorwendsel is geweest, en dat het éénige oogmerk van onze komst was, om hare denkwijze te vernemen.
De Vicomte die een verklaarden afschuw van 't spreken had, vergenoegde zich met den ouden edelman verwonderd aan te zien.
- Doe maar zoo als ik u zeg.
- Uw wil geschiede.
En zich getroostende voor ambassadeur te moeten spelen ging hij, zonder een woord meer te zeggen, met eene eerbiedige buiging in zijne kamer.

IV.

Des anderen daags lag alles nog in diepe rust, toen de oude edelman, het geweer onder den arm en 't rapier op zijde, heimelijk het kasteel verliet, en op zijn gemak naar de plek in het bosch wandelde, waar hij de bedrukte rose gevonden had. De zon was naauwelijks opgegaan, toen hij er aankwam.
Daar stond in een mantel gewikkeld een jongeling, leunende met den elleboog op den zadel van een paard, dat hij bij den toom hield. Toen de oude edelman op hem afkwam, ontroerde hij en sloeg onwillekeurig de hand aan 't gevest van zijn rappier.
- A ha! - riep deze, zoo ras hij hem zag, spotachtig uit - Zijt gij reeds daar, mijnheer, de jonkvrouwenschaker!
- Wat komt ge hier doen? - vroeg de jongeling, bars en met gefronsde wenkbraauwen.
- U zeggen, jonge haan! - antwoordde de onbekende - dat de schoone rose de versac niet zal komen.
- Zal rose niet komen! Wat wilt ge daarmeê zeggen, mijnheer?

{==486==} {>>pagina-aanduiding<<}

- Dat ge, dank mijner zorg, geene ligtgeloovige maagd ontvoeren zult.
- Mijnheer! gij wilt mij beleedigen, zoo ik geloof.
- Volstrekt niet. Ik zeg u maar, dat rose niet komt, omdat ik 't haar verboden heb.
- Gij? En met welk regt, mordieu?
- Dat gaat u, jonge heer! volstrekt niet aan.
- Mijnheer! - riep gaston beleedigd uit - als gij twist zoekt, komt gij ter kwader ure, want ik ben juist gestemd om iemand te dooden.
- Dunkt u dat? Welnu, laat ons dan eens zien.....
Zijn geweer tegen een boom zettende trok de onbekende bedaard zijn degen. Bleek van woede deed gaston hetzelfde, en de degens werden gekruisd.
- Mijnheer! - sprak de onbekende, toen gaston een paar uitvallen had gedaan - gij trekt goed; maar te driftig; dat geeft u bloot. - Doch let op!....ziedaar een coup! Dien kennen maar twee menschen in Frankrijk: de Koning en ik!
En meteen sloeg hij den jongeling den degen uit de hand, dat hij tien passen ver vloog.
Gaston schaamde zich, en stond onbewegelijk doch met neêrgeslagen oogen:
- Ik ben in uwe magt. Wat verlangt ge van mij?
- Niets dan uw woord, dat ge nooit weêr aan eene schaking zult denken.
- Maar ik bemin rose en hare moeder is onverbiddelijk!
- Ik weet dat.
- En ik zal 't besterven, als zij mijne gade niet wordt!
- Zij zal uwe gade worden.
- Wat zegt gij? Maar hoe dan? Door welke middelen?
- Dat weet ik. Kom tegen den middag op het kasteel de Versac, vraag daar om den Graaf de saint-maur te spreken, en vóór dat de zon onder gaat zal rose uwe gade zijn.
- Maar wie zijt gij dan, Mijnheer! Wie zijt gij?
- Een vriend van uwe bekoorlijke geliefde, die, eer hij zich in uwe zaken mengde, eens wilde weten hoe gij trekt. - Maar ik heb haast. adieu! Tot den middag.
Dus sprekende stak hij zijn degen in de schede, nam zijn geweer op, groette gaston met de hand, en ging heen.
- Zonderling! - zeide gaston, in den zadel springende,

{==487==} {>>pagina-aanduiding<<}
bij zich-zelven - die man is mijn beschermëngel, of....een duivel!
Toen vertrok hij, in galop.

V.

Mevrouw de versac vergat ál de lessen van Vader samuël, greep in plaats van een St. Augustyn een liederboek van clement marot, en ging te bed, maar sliep niet den geheelen nacht.
De Graaf scheen met haar ingenomen....misschien beminde hij haar....misschien....en onwillekeurig dacht zij zich gehuwd, rijk, aan het hof, schitterende als voorheen, in weerwil van hare negen-en-dertig jaren....zij werd duizelig.
Wat viel de nacht haar lang! Eindeloos lang! De dag scheen aan geen weêrkomen te denken! - Afgemat sluimerde zij eindelijk een weinigje in; maar ten zeven ure was zij weêr op, en reeds bezig uit hare fraaiste kleederen en sieraden eene keuze te doen.
Naauwelijks had zij haar toilet gemaakt, of de oude intendant kwam haar een gehoor verzoeken voor den Vicomte d'entragues.
De waardige edelman trad met een afgemeten stap binnen, maakte een stijven groet, zette zich statig in den leuningstoel, die hem werd aangeboden, en scheen geweldig veel moeite te hebben, toen hij den mond open deed om te spreken.
- Mevrouw! - sprak hij eindelijk - ik kom hier als afgezant van den Graaf de saint-maur.
De burgvrouw sidderde inwendig.
- Mijne zending betreft de beschikking over uwe hand. De Graaf stelt er hoogen prijs op, uwe denkwijze te vernemen over een tweede huwelijk, en ik kom alzoo, in zijnen naam, u bidden een perk te stellen aan een weduwlijken staat, die allen tot wanhoop brengt, welke het geluk hebben u te kennen.
Geloovende genoeg gezegd te hebben zweeg hij.
Ontroerd, verward, zweeg ook de burgvrouw.
- Mijnheer! - stamelde zij eindelijk - het aanzoek van Mijnheer den Graaf vereert mij...maar ik kan...ik mag...ik moet mij beraden...
Toen rees de ambassadeur op en zeide:
- Ik zal wachten, Mevrouw!

{==488==} {>>pagina-aanduiding<<}

Daarmede boog hij zich, en liet haar alleen.
Toen de edele vrouw alleen was verborg zij haar gelaat in hare handen...en stikte bijna van vreugde.
De Graaf was bedaagd, en 't hart der burgvrouw misschien dáárom niet al te zeer in hare vreugde betrokken; maar op negen-en-dertig jaren, als 't hart zwijgt, spreekt de eerzucht sterker, en - had de Graaf niet verhaald van zijne kasteelen, van zijne talrijke vassalen, van zijn crediet aan het hof!...
En terwijl zij - weder onnadenkend en opgewonden als in de dagen der jeugd - nog daar zat met de handen voor het gelaat, en zich vroeg: of het geen droom was - kwam de oude intendant weder binnen en verzocht gehoor voor den Comte de saint-maur.
De schoone vrouw rees haastig op, doch den Graaf ziende naderen verbleekte zij, en wankelde, en zonk magteloos terug in haren stoel.
- Mevrouw! - sprak de Graaf - ik ben een oud soldaat, en als zoodanig met de gebruiken en manieren weinig bekend. Mijn vriend d'entragues heeft u de aangenaamste mijner wenschen geopenbaard. Gij hebt uw antwoord uitgesteld, en ik ben zoo vrij 't te komen halen.
- Mijnheer! - sprak Mevrouw de versac - mij dunkt...zoo spoedig...het is nog geen uur...
- Helaas, Mevrouw! ik heb de eer den Koning te dienen, en de dienst roept mij naar 't hof.
- Hoe...gij vertrekt?
- Over een uur, Mevrouw!...Binnen een uur zal de man wiens zaak mijn vriend bij u bepleit heeft gelukkig of te beklagen zijn. Verklaar u derhalve, Mevrouw! Doe uitspraak! Beslis zijn lot!
De Graaf vatte de hand der schoone weduwe en drukte er een hartelijken kus op, en de schoone weduwe slaakte een zucht, en bedekte haar gelaat met den doek in hare handen, en sprak half fluisterend:
- Ik stel mijn lot in uwe handen.
- Daar zult gij nimmer berouw over hebben! - riep de Graaf uit. - Nimmer!
Toen zette hij zich aan hare zijde, kuste op nieuw hare hand en ging voort:
- De kapel wordt gereed gemaakt, een priester komt, en binnen een uur....

{==489==} {>>pagina-aanduiding<<}

- Maar dat gaat niet....dat kan niet....dat is te spoedig....dat....
- Kan het geluk dan ooit te spoedig komen?
Dat antwoord deed alles af; - ten minste zij hield 't daarvoor, want zij glimlachte en zweeg.
- Maar, hemel! - hernam de Graaf - ik vergat iets....Er is nog eene gewigtige moeijelijkheid; een bezwaar dat misschien onoverkomelijk is, en de echtverbindtenis onmogelijk kan maken.
- Een onoverkomelijk bezwaar! - riep de edele vrouw verschrokken uit. - Welk dan?
- Gij hebt gisteren avond gezegd, dat gij nimmer uwe hand aan een Hugenoot zoudt schenken.
De weduwe beefde, maar trok hare hand niet terug.
- Hemel! Gij zijt?....
- Helaas! - antwoordde de Graaf op luchtigen toon - het is maar zoo. Uw aanstaande gemaal is Hugenoot. Maar dat maakt immers geen verschil! De kerk veroorlooft de gemengde verbindtenissen, en de uwe zal er niet om verbroken worden, zoo ik hoop...Immers gij verlángt dit niet!....o Spreek!
- Bemint mijn toekomstige Heer gemaal mij hartgrondig? - vroeg de beproefde weduwe schalks, na eenig nadenken.
- U beminnen? - Met geheel zijn hart.
- Welnu ik zal mij dan niet verzetten. De liefde komt van boven, en wat de hemel zamenvoegt zal de mensch niet scheiden.
- Eindelijk! - riep de Graaf vrolijk uit en zijn gelaat kreeg de uitdrukking van opene goedhartige sluwheid, die er een poos van verdwenen was, in vollen glans terug.
- Nu 't bezwaar tegen de gemengde huwelijken tot mijn genoegen is opgeheven - sprak hij - zie ik waarlijk niet in waarom uwe beminnelijke rose, die wij beiden zoo lief hebben, niet óók de gade zou worden van gaston de champloup, dien zij bemint.
Bij 't hooren van dien naam, rees de weduwe op, als of zij door een adder ware gestoken, en staarde den Graaf in 't gezigt.
- Kom aan, lieve! - hernam hij - wees ook toegevend omtrent hem....hij zou 't besterven, en zij ook....
- Maar mijne dochter is arm, en hij is óók arm....
- Och, over zulk eene kleinigheid moet gij u niet ver-
{==490==} {>>pagina-aanduiding<<}
ontrusten. Ik zal zorgen, dat de Koning hem eene compagnie geve.
- Stelt gij dan zoo veel prijs op dat huwelijk?
- Zeker. - Om de eer van rose.
- Nu dan: ná het onze....
- Neen, neen! Waarlijk het huwelijk der dochter moet dat der moeder voorafgaan....óf: beide de huwelijken kunnen te gelijk plaats hebben. - Alles is gereed: een ambtschrijver is reeds hier. Rose heeft haar zondagskleed aan; een geestelijke is er ook reeds, en ziedaar zelfs onze vriend gaston, die, als of hij geroepen ware, daar aankomt, in galop, over muren en heggen.
En hij wees met den vinger naar buiten, en bood haar de hand aan.
De schoone weduwe legde zwijgend hare hand in de zijne, en liet zich gewillig door hem naar de wapenzaal geleiden; daar vond zij den koudbloedigen d'entragues, hare levenslustige dochter, een vreemden ambtschrijver, en den waardigen Vader samuël reeds wachtende.
- Heer ambtschrijver! - sprak de Graaf - ik verzoek u, kort en bondig twee huwelijks-contracten te stellen; het eerste tusschen de Damoiselle rose de versac en Messire gaston de champ-loup, Kapitein bij de garde van Zijne Majesteit den Koning van Frankrijk; - het tweede tusschen Messire hector, Vicomte d'entragues....
Dit zeggende keek de Graaf zijnen vriend eens spotachtig aan.
De praatschuwe Vicomte zag vreemd op, maar boog zich - de schoone weduwe stond verbaasd...wilde spreken...en...
- En - vervolgde de Graaf - de hooge, vermogende Dame Châtelaine de versac, Eerste Staatsdame van Hare Majesteit de Koningin van Frankrijk....
Mevrouw de versac zonk, dat hoorende, bijkans ineen; doch de Graaf ondersteunde haar, kuste haar de hand, en zeide:
- Wie zou zich niet gelukkig achten, Mevrouw! als hij in de plaats ware van mijn vriend d'entragues, doch wat mij betreft zou dat niet mogen zijn, want mijne gemalinne maria de medicis is volmaakt welvarende.
- De Koning! - riep Mevrouw de versac.
- De Koning! - riepen te gelijk rose, de priester, en de ambtschrijver.
- Ja, ventre-saint gris! Ja, de Koning die zijne kleine vriendin wilde uithuwelijken en regt gelukkig maken.

{==491==} {>>pagina-aanduiding<<}

Moeder en dochter beiden bogen de knieën voor den goeden hendrik den Vierde; - want het was inderdaad hendrik de Vierde, de Bearnees, de goede Koning, wiens aandenken het volk alle eeuwen door in zegening bewaart.
- Ventre-saint gris! - riep hij vrolijk uit, den Vicomte d'entragues op den schouder kloppende - dat hebt ge van nacht niet gedroomd, dat ge heden de echtgenoot zoudt worden van de Eerste Staatsdame mijner gemalin. - Mevrouw! - ging hij voort - d'entragues spreekt weinig, en hij drinkt voor vier. Ik verzeker u, dat hij een goed echtgenoot zal zijn.
Op dat oogenblik werd gaston aangemeld, en hij trad binnen.
- Kapitein! - sprak de Koning - wij hebben u gewacht.
- Kapitein? - vroeg gaston verbaasd - Ik kapitein? Waar zou ik kapitein van wezen!....
- Van mijne garde, cordieu!
- De Koning! - zeide rose.
- De Koning!? - riep de jongeling uit, en verlegen en ontroerd, dat hij den degen tegen den Koning had getrokken, zonk hij op de knieën, maar vatte en kuste ook in verrukking de koninklijke hand, die de goede Bearnees uitstak, om hem op te heffen.
Aldus eindigde dit jagt-avontuur van den besten der koningen.

(Naar ponson du terril.)




Allerlei, Uit den vreemde en van nabij.

Medegedeeld door C.G. Withuys.

1.


	Zamenspraak.
Koekoek: 
Zeg me eens, wat toch de reden zij 
Dat de ooijevaar niets wijzer is dan wij? 
Ekster: 
De domoor, broêrtje lief! blijft dom 
Al rijst hij tienmaal de aardbol om. 



{==492==} {>>pagina-aanduiding<<}

2.


	Bede van een jongen Dr.
Alweêr een dag verdwenen 
En niemand die me ontbood!.... 
Geen zieken! - Waar zal 't henen!.... 
Heer! geef mij 't daaglijksch brood! 


3.


	Zorgeloosheid.
Wat hamer, roept hans schrepel, 
Wat helpt dat kansje mij! - 
Ja, 't regent rijstenbrij; 
Maar 'k dacht niet aan een lepel! 


4.


	Eigenbaat.
Gij eet en drinkt en noemt dat leven? 
Zoo leeft in 't Noorden ook de beer. 
Wie neemt, maar niet ook weet te geven 
Is minder dan een spons: de maatschappij eischt méér. 


5.


	Véél weten.
't Is goed en nuttig te studeeren 
Al wat er wijs- en waarheid heet; 
Om zóó met salomo te leeren: 
Dat hij die véél weet, weinig weet. 


6.


	Verlies en winst.
Schatrijke amant geeft niemand wat 
En wordt steeds armer bij zijn schat, - 
Myrtil geeft ieder, wien hij zij, 
En wint er hier en namaals bij. 







{==493==} {>>pagina-aanduiding<<}

Mengelwerk.

Geschied- en oordeelkundige beschouwing der grvoelens van de oude volken aangaande het zamenstel des heelais, en in het bijzonder van de kosmische stelsels der Grieksche wijsgeren en sterrekundigen.

Medegedeeld door J.A. Bakker, te Rotterdam.

I.

Men heeft, over het algemeen, tot nog toe niet dan onjuiste en onzamenhangende denkbeelden omtrent de gevoelens der oude volken, over de zamenstelling der wereld (Kosmos) gekoesterd, en zich met eenige oppervlakkige voorstellingen daaromtrent vergenoegd. Hoezeer men hierover voortreffelijke wenken in het meesterstuk van a. von humboldt, in de Notice de l'histoire de l'astronomie achter het Système de l'univers van la place, en ook in de Cosmographische lessen van onzen landgenoot de gelder vindt, hebben daarentegen andere beroemde mannen van onzen tijd, zoo als delambre in zijne Histoire de l'astronomie, en whewell in zijne History of the inductive sciences, dit onderwerp niet genoegzaam volgens de nog voorhanden zijnde bronnen toegelicht, en alle de nog bestaande vooroordeelen desaangaande niet weggenomen.
Een Duitsch geleerde, o.t. gruppe, heeft in onze dagen de kosmische stelsels der Grieken aan een vernieuwd onderzoek onderworpen en een helder licht daarover doen opgaan, dat ons in staat gesteld heeft eene nadere en juistere beschouwing daarvan te leveren; hetgeen voor de geschiedenis der wetenschappen en van die der vorderingen van den menschelijken geest niet onbelangrijk zijn kan.
Het is meer dan waarschijnlijk, dat de Grieken hunne denk-
{==494==} {>>pagina-aanduiding<<}
beelden over de zamenstelling der wereld, gedeeltelijk van de Oostersche volken en van de Egyptenaren hebben ontleend, en tevens dat hunne eigene zinnelijke waarneming en bespiegeling die heeft gewijzigd. Onze kennis aangaande die denkbeelden bij de Chinezen, Indiërs, Perzen, Assyriërs, Chaldeën, Arabieren en Egyptenaren, is zeer beperkt, even als hunne voorstellingen, voor zoo ver zij ons bekend zijn geworden, meestal ook bekrompen en soms ongerijmd waren. Sommige dezer volken, zoo als de Chaldeën en de Egyptenaren, hebben zich reeds vroeg met sterrekundige waarnemingen bezig gehouden, zij moesten zich dus ook te gelijk een denkbeeld van de inrigting van het groote wereldgeheel maken, waarvan de zinnelijke waarneming den grondslag moest zijn.
Het is bij mozes, dat men de oudste oorkonde van eene Cosmogonie vindt, die waarschijnlijk eenen Egyptischen oorsprong hebben zal, en van een eenvoudiger en verhevener karakter is, dan die der Oostersche volken, zoo als zij ons in de fragmenten van sanchoniaton bij de Pheniciërs, in de Zend-a-vesta bij de Perzen, in de Veda's en in de Mahabarat bij de Indiërs voorkomen.
Het kosmische stelsel zoo als het in Genesis en doorloopend in de geheele Heilige Schrift zich vertoont, rust geheel op de zinnelijke voorstelling. De aarde is het middelpunt der wereld, vast en onbewegelijk gegrondvest; zij is eene ronde platte schijf rondom door de zee of de wateren omringd, terwijl de hemel als een halfrond koepelgewelf op de grenzen van het uitgebreide cirkelvlak der wateren rust, en waaronder zich de zon en de maan bewegen, terwijl de sterren als kleinere lichten aan de binnenzijde des gewelfs vastgehecht zijn. Deze voorstelling werd later wel in eenige bijzonderheden gewijzigd, zoo als door de beweging der planeten en het aannemen van eene benedenwereld, scheol, het rijk der schimmen, maar waarvan de denkbeelden even duister en onbepaald als die schimmen zelve bleven. Het is niet uitgemaakt of de Oostersche volken met de Egyptenaren, de zon, de maan en de planeten als vrij zwevende bollen of als lichtende schijven aanzagen, of dat zij hunne beweging rondom vaste kringen of spheren aannamen; zoo veel is zeker, dat zij de beweegbare hemelligchamen als goddelijke wezens beschouwden, en dat in het Oosten het Sabeïsmus algemeen, en in Egypte gedeel-
{==495==} {>>pagina-aanduiding<<}
telijk heerschende bleef. Bij al deze volken was de aarde het onbewegelijke middelpunt des heelals eene platte schijf door de wateren omringd of daarop drijvende. De bespiegeling der Indiërs wilde echter verder gaan: zij stelden vast, dat de aarde op eenen oliphant en dien weder op eene schildpad ruste, maar wáárop de schildpad gevestigd was, moest men aan de Braminen niet vragen, zij bleven hierop het antwoord schuldig. Verder ruste het hoogste van het hemelgewelf op den top van den berg Meroë in het middelpunt der aarde, waarschijnlijk de Indo-kusch, een der takken van het Himalaija-gebergte; de zee die de
wereld omgeeft was voor hen de Indische oceaan. In Genesis is het paradijs ook in het middelpunt der aarde gelegen, de berg Ararath heeft dezelfde beteekenis als de Meroë, en de vier rivieren of takken die uit de hoofdstroom in Eden of het paradijs ontsproten, de Pison, de Gihon, de Hiddekel en de Frath ontlasten zich in de zee, die volgens het algemeene gevoelen de gansche aarde omringde.
Het is moeijelijk te zeggen welke rivieren hiermede bedoeld zijn, de Pison die het goudland Havila omloopt, is misschien de Indus; de Gihon die het geheele land van Cusch doorstroomt, de Nijl; en de Hiddekel en de Frath: de Tiger en de Euphraat. Het duidt eene zeer geringe aardrijkskundige kennis aan, deze rivieren uit eenen hoofdstroom te doen voortvloeijen - mozes moet echter de Roode en Middellandsche Zeeën gekend hebben, die hij zich vereenigd als gedeelten der algemeene wereldzee voorstelde; terwijl de Indische aardrijkskunde zich niet verder uitstrekte dan tot hetgeen tusschen de Indus, de Ganges en de Indische Zee gelegen is.
Het was natuurlijk, dat men in de kindschheid der beschaving de aarde als het platte en vaste grondvlak der wereld aanzag; dat men den hemel als een blaauw gewelf beschouwde, en zon en maan met de sterren als groote en kleine beweegen onbeweegbare ligchamen aanmerkte, alleen geschikt om de aarde bij dag en nacht te verlichten. Men moest in het eerst immers afgaan op hetgeen de zintuigelijke gewaarwording van het gezigt ons schijnbaar leert. (1)

{==496==} {>>pagina-aanduiding<<}

De oudste denkbeelden die de Grieken omtrent de gesteld heid der wereld hadden, zijn een bewijs dat zij daarin met de Oostersche volken hoofdzakelijk overeenkwamen. Deze volken gingen hen in de sterrekundige waarnemingen en in de kosmische bespiegeling voor, maar bleven op een zekeren trap daarin staan, terwijl de Grieken van bijna hetzelfde gevoelen uitgaande, hunne voorstellingen tot verschillende theoriën ontwikkelden, en de onzamenhangende waarnemingen later tot een wetenschappelijk geheel bragten.
De Homerische gedichten die van Ionischen oorsprong zijn, leveren eene bepaalde voorstelling van het wereldstelsel op, dat in de hoofdtrekken met dat der Aziatische volken overeenkomt. De aarde is rond als eene schijf (diskus), of liever als een schotel of schaal; want aan de randen is zij iets verhoogd en in het midden eenigzins dieper, zoodat het water zich daarin verzameld heeft, dat tot op dezen dag den naam van Middellandsche Zee heeft behouden. De aardschijf is tevens door water omgrensd; namelijk door den oceaan, doch dit woord is niet zoo als nu in de beteekenis van wereldzee op te vatten, maar hij is een stroom van geene belangrijke breedte, die naar het Noorden en Oosten, Westen en Zuiden omvloeit, en zijnen oorsprong ten noorden van de Zuilen van Herkules heeft, om zich ten zuiden van die Zuilen weder in de Middellandsche Zee te ontlasten. De hemel is als eene glazen klok of stolp op de aarde gesteld (Il. XVIII, 399 en Od. XX, 65), die als de vaste bodem van alles, en tevens als het vat van de zich daarop bevindende zee wordt aangezien. De oceaan als een smalle vloed, komt weinig in aanmerking. Daarom speelt ook de aarde als de algemeene moeder in de Theogoniën de hoofdrol.
In de Theogonie van hesiodus ontstaat na en uit den Chaos de breedborstige aarde en met haar te gelijk de hemel, omdat die haar overal zou kunnen bedekken. Hier is de aarde als eene wijduitgestrekte vlakte gedacht, zoodat tevens de hemel eene grootere uitgebreidheid verkrijgt, en hetgeen daaruit natuurlijk moest voortvloeijen, ook eene vlakkere gewelving; zoo als de naïve beschouwing en de perspectivische schijn aan de hand gaven.
Eene andere voorstelling zien wij in eenen lateren zang van den Ilias (XX, 201, 216): hier wordt de oceaan de oorsprong

{==497==} {>>pagina-aanduiding<<}
van alles genoemd, en al vroeg ontmoeten wij in Ionië eene philosophische bespiegeling die in alle opzigten streeft om het ontstaan van alles uit het water te verklaren. Men was door de berigten der Phenicische zeevaarders bekend geworden, dat het water hetwelk het vaste land omgeeft, zoowel ten zuiden van Azië en Lybië, als aan gene zijde der Zuilen van Herkules, uitgestrekter dan een stroom was, ja, de Middellandsche Zee ver in omvang overtrof; men zag zich dus genoodzaakt eene andere verdeeling van land en water aan te nemen en het laatste het overwigt en de oorspronkelijkheid in te ruimen. De aarde van thales was altijd nog eene schijf, zij was echter niet meer slechts de omvattende schaal voor een binnenwater, maar zij werd veeleer zelve door het water gedragen en als daarop drijvende beschouwd.
Wij zien dus dat het gevoelen van thales, de stichter der Ionische school en Griekenlands eerste wijsgeer, weinig van de Oostersche, Egyptische en dichterlijke Kosmogoniën verschilt, en daar hij ook het daarin heerschende denkbeeld van eene boven- en benedenwereld aannam, men hem ten onregte de bolvormige gedaante der aarde (2) en de spherische vorm van het heelal (3) toegeschreven heeft. Men moet bij thales de horizontale strekking der wereldvlakte vasthouden, hij leert het bestaan der aardschijf, eener cirkelronde tafel der aarde. Als de Placit. phil. van eenen spherischen vorm spreken, komt zulks door de later voorkomende verwisseling van kring met spheer, zoo als diogenes laëritus ook aan anaximander eene spherische aarde toeschrijft; terwijl hij aan eene kringvormige dacht.
De oceaan is bij hem geen stroom meer, maar eene wezenlijke wereldzee, die zich onder de aarde voortzet, als de laatsten grond van alles: er moet even zoo min als bij de Braminen, naar eenen verderen grondslag, naar een vat waarin dezen oceaan bijeengehouden wordt, worden gevraagd; want het water is het beginsel van alle dingen bij thales, die van Phenicischen oorsprong was, en dus veel van zee en water gehoord had.
De aarde is bij hem nog eene dunne schijf en drijft als zoo-
{==498==} {>>pagina-aanduiding<<}
danig op de wateren van den oceaan, ‘zij drijft daar op als een hout.’ (4) Men had nog geen begrip van de specifieke zwaarte; door hare breedte en de groote massa water die haar ondersteunde, werd het zinken der aarde belet. Uit het water stijgt als damp, de lucht die de aarde bedekt naar boven; lucht kan zich weder tot water verdikken. De luchtkreits strekt zich over de aarde en de gansche oppervlakte van den oceaan uit, de hemel die hem beperkt is een half cirkelvormig gewelf, misschien wel wat vlakker gewelfd en van eene vaste stof gedacht; hetgeen noodzakelijk uit het denkbeeld der aanhechting van de vaste sterren aan dit gewelf moest voortvloeijen. Ofschoon wij dit laatste gevoelen niet bijzonder aan thales kunnen toeschrijven, was het toch algemeen bij zijne navolgers en de gansche Ionische school aangenomen.
Hoe de hemelstolp of klok zich aan den oceaan hechte bleef onbepaald. Even zoo min kon men rekenschap geven hoe de beweegbare hemelligchamen en de vaste sterren, hunnen loop van hunnen ondergang tot hunne wederopkomst voortzetten, men wist slechts dat zij door den oceaan voor ons oog bedekt werden.
Dat thales reeds eene zonsverduistering zoude voorspeld hebben, heeft niets onwaarschijnlijks. Men kende reeds lang bij de Oostersche volken, vooral bij de Babyloniërs en Chaldeën, eene achttienjarige periode (Saros) in welke de zonsen maansverduisteringen volgens eene rij zich herhalen. De kennis aan deze periode kan thales in staat gesteld hebben om die zonsverduistering vooruit te bepalen; misschien heeft hij die ook wel kunnen berekenen, volgens de knoopen die de baan der maan met de ecliptica maakt. Thales kende ook de oorzaak der verschijning: de maan als een aardachtig ligchaam, bedekt geheel of gedeeltelijk het beeld der zon. Diensvolgens hield hij de zon en de planeten, hier sterren genoemd, voor ligchamen en van eene gloeijende aardachtige massa. (5)
Bij den tweeden Ionischen wijsgeer, die in vele opzigten merkwaardig is, bij anaximander, vindt men in de hoofdtrekken dezelfde beschouwing van het wereldgebouw terug, doch met

{==499==} {>>pagina-aanduiding<<}
wijzigingen die reeds de overgang tot de latere geheel afwijkende uitmaken.
Vooreerst moet hier weder eene dwaling aangewezen worden die alles in verwarring brengt, en zelfs nog in whewells Geschiedenis der inductieve wetenschappen, waarin men die het minst kan dulden, te voorschijn komt. Zij betreft de bolvormigheid der aarde, die anaximander volgens diogenes laërtius zoude geleerd hebben.
Als men dit gezigtspunt met het beginsel van anaximander, het oneindige (apeiron), in verband brengt, en daaronder valschelijk eene oneindige ruimte verstaat, zoude men tot het gevoelen van eenen vrijzwevenden bol in de oneindige wereldruimte komen; eene beschouwing die hemelsbreed van het eigenlijke gevoelen van anaximander verschilt. De onbestemde en vlugtige opgaaf van diogenes laërtius kan geen gewigt hebben tegen de bepaalde en eigenaardige voorstelling die ons van plutarchus door eusebius (Praep. Evang., I, 8) overgeleverd, is en waarmede de Placit. phil. (III, 10) overeenstemt. Anaximander houdt even als thales de aarde voor eene schijf, rondom van den oceaan omgeven; doch hij beschouwt haar als minder vlak en geeft haar eene zekere dikte; hij ziet haar dus als een cylinder of cylindersegment aan, want hare dikte is gering tegen de middellijn van haar grondvlak en bedraagt daarvan slechts een derde gedeelte. Het schijnt dat eene proefondervindelijke waarneming van de diepte der bronnen, spelonken en bergwerken, tot deze bepaling aanleiding gegeven heeft.
De aarde blijft dus bij hem een paralelvlakkig ligchaam en het geheel der kosmische voorstelling heeft voornamelijk eene horizontale uitgestrektheid; hij geloofde hierdoor vastheid en stevigheid aan de aarde te geven, ieder ander figuur moest haar dobberend en wankelend doen zijn. De oceaan heeft ook slechts eene horizontale uitbreiding. De wereldkaart die anaximander vervaardigde en waarvan herodotus (IV, 36) met afkeuring gewag maakt, terwijl hij over den vorm der aarde als ‘ronder dan op een draaibank gemaakt’ lagchen moet, was voorzeker een der eerste die door een Griek vervaardigd werd. De vordering in land- en volkenkennis moest de rondheid van het vaste land hoe langer hoe twijfelachtiger doen worden. Als de oceaan zich horizontaal uitstrekt, en

{==500==} {>>pagina-aanduiding<<}
zich niet in het oneindige verliezen wil, moet hij begrensd zijn, en hij kan niet anders begrensd zijn dan door den hemel, die, als zijnde van eene vaste natuur, dat doen kan. Hij breidt zich tot onder den oceaan uit, eenigzins evenwijdig met den cylindervorm der aarde; hoe diep, daar moet men niet naar vragen.
Het is verder niet waarschijnlijk dat anaximander even als thales de aarde op het water heeft laten drijven, verscheiden redenen kunnen daartegen ingebragt worden. Bij hem is het water niet meer het hoofdbeginsel aller dingen; de aarde, als zijnde door hare dikte veel zwaarder, behoeft dezen steun niet, en is ook daardoor minder tot drijven geschikt. Anaximander leidt ook het ontstaan der wereld van eene scheiding der tegenstrijdige stoffen af, waarin het ligte en luchtvormige naar boven stijgt en het vaste en zware naar beneden zinkt. (6) Zoo kunnen wij dan aannemen, dat waarschijnlijk bij anaximander de ronde breede aarde in den vorm van een cylindersegment, de algemeene grond en bodem van alles is, en dat tusschen haar en den hemel, van onderen, slechts eene smalle strook van den oceaan overblijft om de beweging des hemels gemakkelijker te maken.
De vorm des hemels moest voor anaximander ook eene bolvormige zijn, zij was van eene vurige zelfstandigheid en omsloot de lucht boven de aarde ‘als de schors den boom.’ (7) Zijne vurige natuur hindert niet dat hij eene grens uitmaakt. Deze omsluitende schors vormt meerdere lagen; tusschen deze bewegen zich de verschillende hemelligchamen, als: de zon, de maan, de planeten en de vaste sterren. (8)
Wij zien dus dat bij anaximander de voorstelling van het wereldgebouw zich verruimt. De hemel is het gewelf, waar binnen aan zich de vaste sterren als gehecht vertoonen, die zich door zijne omwenteling schijnen te bewegen, maar is niet te gelijk de baan der zon, maan en der planeten die zich in andere lagen op verschillende afstanden rondwentelen. (9) De maan is ons nader dan de zon, nog nader zijn ons de planeten,

{==501==} {>>pagina-aanduiding<<}
en hetgeen paradox schijnt te zijn nog nader de hemel der vaste sterren. Dien hemel is eene vaste doorschijnende kristallijne klok, zon, maan en de planeten bewegen zich aan gene zijde en schijnen daar door, hebbende ieder hunne bijzondere laag waarom zij zich rondwentelen. De Placit. phil. (II, 15) maakt van drie kringen of spheren gewag om welke de hemellichten zich bewegen. Zij zijn het die verschillende lagen vormen als van een boomschors, zoodat die hemelligehamen elkander in hunne ongelijke rondwenteling voorbij kunnen komen, b.v. de maan voorbij de zon.
Nog merkwaardiger is het volgende: anaximander neemt eenen kring aan acht-en-twintig maal grooter dan de omtrek der aarde, die als een wagenwiel een holle rand heeft, die met vuur opgevuld is, en in dien rand eene opening waardoor het vuur dringt, dit is de zon; hij nam zulke openingen ook voor de maan, de planeten en de vaste sterren aan, hij behoefde dus de vaste sterren niet wezenlijk aan het hemelgewelf vast te hechten. Hoe vreemd ons deze voorstellingen mogen schijnen, zij waren echter het gevolg van eene nadere waarneming. Door de zonsverduisteringen had men geleerd dat het onmogelijk was, dat de zon en de maan zich in éénen kring konden bewegen, de maan ging de zon voorbij, zij moest dus nader dan deze zijn. Er bleef dus niet anders over dan het getal der spheren of kringen te vermeerderen, de kristallijne klok splitste zich dus in verscheidene lagen, waar tusschen zich verschillende hemelligchamen rondwentelden. Het omringende vuur des hemels gaf het licht aan deze ligchamen, en wij bekomen het eerst een denkbeeld van eene ondermaansche wereld.
Het stelsel van anaximander, dat tot nog toe verkeerd en onvolledig voorgesteld was, verkrijgt nu eene groote mate van eigenaardigheid, en het maakt een gemakkelijke overgang uit tot de latere kosmische zamenstellingen der Grieksche wijsgeeren. Het streven naar een zamenhangend systema, was oorzaak dat anaximander in betrekking tot de zon en de maan en de reden hunner verduisteringen, in juistheid van beschouwing terug ging. Terwijl thales het licht der maan van de zon afleidde, gaf hij haar weder een eigen maar zwakker licht, en nadat zijn voorganger de wezenlijke oorzaak der zonsverduistering in den tusschenstand der maan gevonden

{==502==} {>>pagina-aanduiding<<}
had, ging hij van dit gevoelen af, en verklaarde de maanszoo wel als, de zonsverduisteringen door de verstopping der aan deze hemelligchamen toekomende lichtopeningen. Thales kon van eene zonsverduistering rekenschap geven, maar geenszins van eene maan-eklips, die door de platvormigheid der aarde voor hem volstrekt onverklaarbaar bleef. Anaximander poogde zulks door zijne vreemde theorie te doen. Wij zien tevens dat hij nog zeer verwijderd was van de bolvormige gedaante der zon, maan, planeten en sterren aan te nemen, het waren voor dezen wijsgeer nog vurige schijven die door de hemelopeningen schenen. Wat de betrekkelijke grootte der hemelligchamen aangaat, hieromtrent gaf anaximander zelfs getalsbepalingen, waaraan het voornaamste, de gegevens of grondslagen waarnaar hij rekende, ontbreekt. Hij hield de zon voor niet kleiner dan de aarde, volgens diogenes laërtius, hiermede is de positieve opgaaf van de Placit. phil. (II, 20, 25) niet geheel in strijd; zij schijnt ook van endemus (10) afkomstig te wezen. Volgens deze opgaaf is de zon 28 maal grooter dan de aarde, en de maan 27 maal, en dus de zon slechts 1/28 grooter dan de maan. Hieruit volgt dat men de afstand van beide als weinig verschillend moet stellen; dit stemt goed met het beeld der lagen van eene boomschors overeen.
Wij moeten nog van twee latere Ionische wijsgeeren spreken, namelijk van anaximenes en heraklitus. Anaximenes neemt de aardschijf aan, den smallen oceaan rondom, en den kristallen halven bol daar boven, die uit eene vaste en harde stof bestaat. De aardschijf heeft ook weder eene mindere dikte dan bij anaximander, want hij noemt haar schotel- of schaalvormig, ook drijft zij niet op den oceaan, maar schijnt dien veeleer te dragen. Daar anaximenes de lucht als hoofdbeginsel aanneemt, laat hij de aarde op de lucht zweven. Zon en maan zijn voor hem geene bolvormige ligchamen, maar vlak gelijk een blad, (11) zij worden van de lucht door hunne breedte gedragen, (12) terwijl de vaste sterren aan het hemelgewelf gehecht zijn. Hier heeft reeds eene verwijdering van de moeijelijke theoriën van thales en vooral van die van

{==503==} {>>pagina-aanduiding<<}
anaximander plaats, en men bespeurt eene toenadering tot de Pythagorische voorstellingen, waarvan straks nader.
Hij bestreed verder nog het denkbeeld, dat de zon, maan en verdere hemelligchamen onder de aarde hunnen loop voortzetten; zij gaan slechts achterom door het noorden, waar de aarde zich verhoogt. (13) Hij vergenoegt zich hier met de populaire voorstelling, misschien een gevolg van den hiërarchischen invloed der priesterschap, die in zijnen tijd in de democratische steden van Ionië heerschte.
Wij vinden ook in de zoo even aangehaalde plaats van origenes eene zeer beeldrijke uitdrukking voor de beweging des sterrenhemels: de sterren bewegen zich als een ‘hoed om ons hoofd’; in dit beeld verschijnt de voorstelling van het halfrond des hemels zoo duidelijk, als op geene andere plaats bij de oude Schrijvers. Van heraklitus, die zich juist niet het meest door sterrekundige en kosmische onderzoekingen deed kennen, weten wij niet veel meer dan dat hij zich niet ver van de volksvoorstelling en de onmiddellijke zinnelijke voorstelling verwijderde. Hij beschouwde ook de aarde als eene schijf en den hemel als half bolvormig. De horizontale ligging der aarde op den bodem der wereld is haar eigen, zoo als het vuur zijne natuurlijke plaats boven heeft; er zijn dus slechts twee bewegingen: vuurwaarts naar boven, aardwaarts naar beneden. De Heraklitische wijsbegeerte is in dit opzigt de voorbereiding der Platonische leer van eene bovenzinnelijke wereld, die nog geheel onontwikkeld in deze oud-Ionische wijsbegeerte sluimert.

Wij gaan thans tot eene andere wijze van beschouwing over, namelijk: van de Ionische die meestal empirisch was, en tot de Dorische die een meer theoretisch en bespiegelend karakter had. Het is opmerkelijk, dat twee der stichters, die van de Italische en Eleatische school, pythagoras van Samos en xenophanes van Colophon, Ioniërs waren, die de kiem van den griekschen geest van onderzoek in eenen nieuwen bodem overplantten.
Volgens de overlevering zou pythagoras de landen van het

{==504==} {>>pagina-aanduiding<<}
Oosten en Egypte bereisd hebben; het schijnt evenwel, dat, zoo hij al niet in Indië, te Babylon en te Memphis is geweest, hij echter eenige kennis verkreeg van de sterrekundige waarnemingen der Chaldeërs en Egyptische priesters.
Wij hebben slechts karige berigten van de kosmische denkbeelden van pythagoras, die, als tijdgenoot van anaximander, niet onkundig van die van thales en van die zijns leerlings zal geweest zijn. Thales had juiste begrippen over de maan en de oorzaak der zonsverduisteringen; doch het was hem onmogelijk volgens zijn wereldstelsel eene verklaring der maaneklips te geven; dit schijnt pythagoras het eerst gedaan te hebben. Men moest het gansche oude systeem omverwerpen, als men op de vraag: welk ligchaam stelt zich tusschen de zon en de maan, bij eene verduistering van deze? ‘de aarde’, kon antwoorden; dit schijnt pythagoras gedaan te hebben. Volgens diogenes laërtius (VIII, 26) die, hoewel een gebrekkig compilator, uit goede bronnen putte, stelde dezen wijsgeer: ‘dat de wereld bolvormig was, dat in haar middelpunt zich de aarde bevindt, die eveneens bolvormig is en rondom bewoond. Er zijn tegenvoeters (antipoden), en hetgeen voor ons onder is, is voor hen boven.’
Hier is een groot keerpunt en eene geheel nieuwe wereldbeschouwing. De kloof tusschen zijne kosmische wereldbeschouwing en die zijner voorgangers, is grooter dan die tusschen hem en copernicus. De aarde is hier, even als voor ons, een vrijzwevend ligchaam in het wereldruim, een bol die van alle kanten bewoond is, zoodat onder en boven slechts betrekkelijk bestaan. Alles verkrijgt hierdoor eene andere gedaante, zon en maan wentelen zich met de sterren rondom dien vrijen bol, zoo ontstaat licht en duisternis, dag en nacht; die, volgens pythagoras, gelijk verdeeld zijn even als het land en water. De hemel is geen halve bol meer die op den oceaan rust, maar een holle kogel waarin de zon, de maan en de planeten hunne banen beschrijven. Wij zien hier voor het eerst een geocentrisch systeem.
Alle deze zich vrij bewegende wereldligchamen zijn bollen, en de banen die zij doorloopen zijn cirkels. De cirkel is het volmaaktste figuur, de bol het volmaaktste ligchaam. De cirkelvormige baan keert in zich-zelve terug, en is een waarborg voor den eeuwigen duur der wereld en een blijk van de

{==505==} {>>pagina-aanduiding<<}
goddelijkheid der sterren. Bespiegelende gronden op de zekerheid der wiskunde gevestigd, schijnen pythagoras tot zijne beschouwing gebragt, en hem hiervoor de bewijzen aan de hand gedaan te hebben. (14)
Het is opmerkelijk, dat eene zoo juiste voorstelling met zeer idealistische denkbeelden gepaard gaat. De planeten zijn bij pythagoras zeven in getal, zoo als de toonen in de octaaf; en hunne onderlinge afstanden volgens de wetten der harmonie geregeld. Van meer belang is het, dat voor pythagoras de morgen- en avondster een en dezelfde planeet zijn. Volgens diogenes laërtius zoude onze wijsgeer de eerste geweest zijn die dit heeft opgemerkt. De zeven planeten zijn dus hier: de Zon, de Maan, Mercurius, Venus, Mars, Jupiter, Saturnus.
Bij photius (in voce pyth.) vindt men eene korte opgaaf van de rang-ordening dezer planeten, die nog meer de voortreffelijkheid van zijn stelsel boven dat van zijne voorgangers bevestigt. Aan het uiterste van de wereldgrens is de hemel met de vaste sterren, die het al omgeeft; vervolgens, als verste planeet, Saturnus, dan Jupiter, Mars, Venus, Mercurius, de Zon, en eindelijk de Maan die het meest nabij is. De aarde is een vaste kern, omgeven van den oceaan, de lucht, en eene vurige spheer.
Welk een vooruitgang wordt men gewaar, als men deze denkbeelden met die van anaximander vergelijkt. Pythagoras behoeft niet meer als deze de kristallijne hemelklok gelijk eene boomschors in dunne lagen te splitsen: zijne wereldbollen bewegen zich vrij in denkbeeldige kringen. Van den half bolvormigen hemel is geene sprake meer. Hij omgeeft, integendeel, de aarde als zijn middelpunt van alle zijden; in zijne onmetelijke ruimte bewegen zich in ver van elkander verwijderde kringen de maan, de zon en de overige planeten.
Bij plinius (15) vinden wij eenige afstanden vermeld, die een maatstaf aangeven van de denkbeelden, die men ook nog in zijnen tijd van de grootte van het heelal had. ‘Velen’ - zegt hij - ‘hebben de afstand der sterren van de aarde

{==506==} {>>pagina-aanduiding<<}
zoeken te bepalen, en het daarvoor gehouden dat de afstand van de zon tot de maan negenmaal grooter is, dan de maan van de aarde is verwijderd. Pythagoras, een man van eenen scherpzinnigen geest, heeft de maan 126,000 stadiën van de aarde geplaatst, van haar tot aan de zon het dubbelde, en van de zon tot aan den dierenriem of den vasten sterrenhemel het driedubbelde.’
De overige planeten verdeelde pythagoras volgens plinius geheel naar de verhouding der toonen in de octaaf: eene bespiegeling die alle inductieve gronden mist.
Hoe kort en verstrooid deze berigten wezen mogen, zijn zij echter genoegzaam om ons eene duidelijke voorstelling van het wereldstelsel van pythagoras te geven. Het is waarlijk verheven en grootsch, stout en eenvoudig, en verdiende dat het van hem den naam van kosmos of orde ontving; een woord dat ná hem de beteekenis van wereldgeheel behield.
De geheimhouding zijner leer, die waarschijnlijk wel de meeste betrekking op zijne sterrekundige denkbeelden had, omdat zij tegen de door de eerdienst geheiligde aanschouwingen aandruischten, heeft, hoewel nadeelig, even als de gewoonte van alle wijsgeerige scholen der oudheid om alle leerstellingen aan den meester toe te schrijven, ons niet geheel onkundig gelaten van de eigene gevoelens van pythagoras. Om hierin verwarring te voorkomen, zijn de gevoelens der latere Pythagoreërs bepaaldelijk te onderscheiden van die des wijsgeers naar wien zij zich noemden.

Bij de Pythagoreërs, vooral bij de latere, vinden wij zeer afwijkende gevoelens van die huns meesters. Eene inwendige noodzakelijkheid drong hen op den door hem gelegden baan voort te gaan en zelfs hierin geene gewaagde stellingen te ontzien. Er was ook veel in het stelsel van pythagoras dat aanleiding moest geven om hetzelve te wijzigen en te verbeteren.
Volgens de berigten van aristoteles (16) moeten de Pythagoreërs al vroeg het denkbeeld van een centraalvuur aangenomen hebben, dat als een algemeen en karakteristiek ken-
{==507==} {>>pagina-aanduiding<<}
teeken van hunne kosmische stelsels kan aangemerkt worden, en de grondslag werd van al de wijzigingen die zij in het oorspronkelijk systeem van pythagoras bragten.
Wij zijn het meest met de bijzondere gevoelens van philolaus bekend, waarin de leer van het centraalvuur ook de hoofdrol speelt; doch wij kunnen niet verzekerd zijn dat dit gevoelen bij alle, voornamelijk bij de vroegere Pythagoreërs, aangenomen was. Het stelsel van philolaus heeft het geluk gehad, van voor dat van copernicus gehouden te worden, zoo als door stanley, montucla, bailly, de Fransche Encyclopedisten, en, wat het opmerkelijkste is, door copernicus-zelf. Deze beroept zich in zijnen brief aan Paus paulus III, die tot inleiding dient van zijn beroemd werk: de Revolutionibus orbium celestium, op eene plaats van cicero, waarin gesproken wordt, dat een Syracuser de omwenteling der aarde om hare as geleerd had, en bijzonder op hetgeen in de Placit. phil. (III, 13) voorkomt, volgens hetwelk de Pythagoreër philolaus, de planetarische beweging der aarde om de zon, en daarentegen heraklides van Pontus en elephantus hare wenteling om hare as zouden gesteld hebben. Een ander geschrift der oudheid, de Psammites van archimedes, bleef aan copernicus onbekend, het verscheen eerst eenige jaren na zijnen dood, hetgeen ook onze opmerking verdient. Tiedemann (17) is de eerste die wijdloopig en met goede gronden heeft aangetoond, dat uit de woorden en de wijze van uitdrukking van aristoteles het gevolg moet getrokken worden, dat het centraalvuur verschillend van de zon moet zijn. L. Ideler (18) daarentegen ziet in de leer van philolaus het gevoelen, dat de zon het middelpunt van ons wereldstelsel uitmaakt. Dit is echter geheel onmogelijk, indien men het getuigenis van stobeus niet verwerpen wil, die uitdrukkelijk zegt, dat volgens philolaus de zon-zelve eene planetarische baan beschrijft. Daar volgt onmiddellijk, dat het centraalvuur, een bijzonder hemelligchaam, onderscheiden van de zon zijn moet; ook werd het door de Pythagoreërs de wereldhaard genoemd. Om geen twijfel over te laten, voegt hij daarbij, dat philolaus de zon als een glasachtig ligchaam beschouwde, dat geen

{==508==} {>>pagina-aanduiding<<}
eigen licht heeft, maar eerst door het centraalvuur moet verlicht worden. Men ziet dus, dat het stelsel van copernicus een geheel ander dan dat van philolaus is, en dat hij zijne grootsche gedachte niet met dien ouden wijsgeer behoefde te deelen. Ideler bemoeit zich echter weinig om de kosmische theorie van philolaus uiteen te zetten; hij ziet daarin noch duidelijkheid noch zamenhang. Dit onderwerp is door böckh naauwkeuriger beschouwd, niet alleen in zijn geschrift over philolaus, maar ook in eene gelegenheidsrede: De Platonico Systemate Coelestium Globorum et de vera indole astronomiae Philolaicae, 1810.
Als wij het stelsel van het centraalvuur in het algemeen beschouwen, is het reeds eene stoute gedachte, de aarde eene planetarische beweging daar rondom te geven; deze beweging moest cirkelvormig zijn en als zoodanig een middelpunt hebben, en daarvoor kon moeijelijk een der bekende hemelligchamen aangenomen worden, die oogenschijnlijk zelfs om de aarde draaijen; een ideaal punt moest daarvoor in de plaats treden: dit was voor de Pythagoreërs het centraalvuur. Ideler maakt daarop de aanmerking, dat wij niet moeten vragen waarom wij dit vuur niet zien kunnen, alhoewel het de glazen zonneschijf kan verlichten, zoodat het louter onzin is het bestaan daarvan te stellen, - omdat wij het antwoord op de vraag: waar is het dan? moeten schuldig blijven. Als wij de zaak uit het standpunt der Pythagoreërs bezien, is dit echter zoo moeijelijk niet. Wanneer de aarde zich niet om hare as wentelt, dan keert zij steeds dezelfde zijde naar het centraalvuur, en de aarde is er mede in dezelfde verhouding als de maan met de aarde, die altijd dezelfde zijde daar naar toe gekeerd houdt; hetgeen misschien wel aanleiding tot het veronderstellen van den algemeenen wereldhaard heeft gegeven. De opmerkingen die men ten opzigte van de maan maakte, schijnen aan de kosmische denkbeelden der Pythagoreërs niet alleen, maar ook aan latere beschouwingen eene nieuwe ontwikkeling gegeven te hebben; doch hier waren zij tevens ook de oorzaak, dat men niet tot de wenteling der aarde om hare as kon besluiten. Men wist reeds dat de aarde bolvormig was, maar men kende slechts een halfrond, en men bleef van den toestand van het andere onkundig. Men dacht, daar het in het eene naar het noorden hoe langer hoe kouder werd, zulks

{==509==} {>>pagina-aanduiding<<}
omgekeerd in het andere plaats had en 't naar het zuiden hoe langer hoe heeter moest worden. Dit halfrond dat wij niet zien, was dus naar het centraalvuur toegekeerd; het afgewende dat wij bewonen moest door de zon verlicht worden, die eigenlijk het licht van het centraalvuur naar ons terugkaatste. Wij bewoonden dus de schaduwzijde der aarde, terwijl het andere halfrond de licht- en vuurzijde uitmaakte.
Aristoteles geeft ons (19) het berigt, dat de Pythagoreërs eene regter- en linkerzijde des hemels veronderstelden, en hij zoekt het onpassende daarvan aan te toonen door de bewering, dat er aan den hemel geen regts of links, geen onder of boven te pas komt, hetgeen door plato in zijnen Timeus reeds was aangemerkt. Bij de Pythagoreërs echter had zulks eene andere beteekenis. Regts is de lichtzijde, links die der duisternis; ook is het boven en onder, alsmede voor en achter. Bij eene nadere beschouwing blijkt het, dat de Pythagoreërs dit onderscheid niet zoozeer op den hemel dan wel op de aarde hebben toegepast, want zij spraken van de zijde waarop wij wonen, terwijl aristoteles alleen van den hemel gewag maakt, Regts en links staat ook in de Pythagorische tafel der tien Systochiën (tegenstellingen?) en zijn daar als het symbool van het goede en kwade, het volkomene en onvolkomene genomen. Wij bewonen dus volgens de Pythagoreërs de onderste zijde der aarde, het halfrond dat van het centraalvuur is afgewend.
Volgens hen wentelt de aarde zich in vier-en-twintig uren rondom dit centraalvuur. ‘De aarde loopt als eene ster rondom het centraalvuur en brengt daardoor dag en nacht voort’, zegt aristoteles (20). De Pythagoreërs, volgens simplicius, noemden de aarde eene ster en een orgaan van den tijd, want zij is oorzaak van dag en nacht. Het was geenszins de verwisseling der jaargetijden, of den loop der zon door de teekenen van den dierenriem, die de Pythagoreërs door den loop der aarde rondom het centraalvuur wilden verklaren, maar alleen de dagelijksche omdraaijing van den vasten sterrenhemel. Dit was reeds óók eene stoute gedachte om dien hemel te doen stilstaan; ofschoon zij nog eene schrede van de

{==510==} {>>pagina-aanduiding<<}
waarheid, namelijk de wenteling der aarde om hare as, verwijderd waren. De zon blijft hier nog eene planeet, die in een jaar haren loop rondom het centraalvuur volbrengt.
Bij philolaus en andere Pythagoreërs komt nog de leer van de tegenaarde voor, die echter van den wetenschappelijken kern der theorie des centraalvuurs afgescheiden kan worden niet alleen, maar ook daarvan gezuiverd worden moet; omdat zij die in haar eigenlijk wezen regtstreeks tegenspreekt. Aristoteles zegt (21): ‘Ook nemen zij eene andere, aan de onze tegenovergestelde, aarde aan, die zij tegenaarde (antichton) noemen, omdat zij de oorzaken der verschijnselen niet opsporen, maar aan die verschijnselen hunne meeningen en phantasiën met geweld aanpassen, en daardoor den wereldschepper het werk uit de hand nemen.’ En in de Metaphysica merkt hij aan: ‘De zoogenoemde Pythagoreërs, die zich het eerst met wiskundige onderzoekingen hebben bezig gehouden, zeggen: dat de hemel harmonie en getal is; omdat nu het tiental een volkomen getal is, en de geheele natuur der getallen in zich bevat, zoo stellen zij vast, dat er tien ligchamen moeten zijn, die zich aan den hemel bewegen, en daar er slechts negen zigtbaar zijn, zoo maken zij de tegenaarde tot het tiende.’ Zij die het eerst het centraalvuur aannamen, vervielen niet in die willekeurige bespiegeling waarmede aristoteles zoo gaarne den spot drijft. Zij wilden hierdoor, zoo als wij gezien hebben, de beweging des sterrenhemels verklaren; geheel anders was het met de uitvinders der tegenaarde. Hoe kwamen zij aan het geheiligde tiental? Pythagoras kende slechts zeven planeten; door het centraalvuur kwam de aarde als achtste daarbij, en zoo men bij de tegenaarde niet nog de sterrenhemel als de tiende voegt, komt men er niet toe, en dan vervalt geheel het vorige stelsel, dat dien hemel schijnbaar doet
bewegen maar wezenlijk stil doet staan. Er zijn dus twee verschillende theoriën van het centraalvuur, de eene die, van de verschijnselen en eene diepe bespiegeling uitgaande, oorspronkelijk gedacht was; de andere die ongegrond op eene uitwendige zamenvoeging ruste, uit misverstand voortkwam, en op eenen zich weêrsprekenden onzin uitliep: deze laatste theorie ontmoet men bij philolaus.

{==511==} {>>pagina-aanduiding<<}

Het is duidelijk, dat de oorspronkelijke leer van het centraalvuur op den stilstand des hemels en zijne tegenstelling met de planeten berust, en tevens dat hij als eenen oneindigen ether werd aangemerkt, hetgeen reeds groote vorderingen in de kennis van de zamenstelling des heelals aanduidt; terwijl het aannemen van eene tegenaarde tot nieuwe ongerijmdheden moest aanleiding geven. Deze tegenaarde moest tusschen de aarde en het centraalvuur omwentelen en dit voor ons onzigtbaar maken, indien men aannam dat zulks in denzelfden omloopstijd geschiedde; zij bleef dan ook voor ons onzigtbaar, omdat hare donkere zijde altijd naar ons toegekeerd was, en is dus volstrekt onnoodig en verklaart niets. Nog ongerijmder is het als men de tegenaarde buiten de aarde doet omloopen: hoe komt het dan dat wij haar niet zien, tenzij men aanneemt dat zij altijd in de schaduw der aarde zich beweegt, en juist tusschen ons en de zon blijft, zoodat zij aan de ons toegekeerde zijde altijd verduisterd wordt. Het schijnt uit alles, dat deze volstrekt onnoodige tegenaarde uit het misverstand ontstaan is, van het onbekende halfrond, dat naar het centraalvuur is toegekeerd, als eene afzonderlijke planeet aan te nemen; zij moest dan even als de aarde bolvormig zijn. Hier, met brandis (22) een middelweg in te slaan, waardoor de tegenaarde een van ons halfrond afgescheiden en paralel zich bewegende halve bol wordt, is zoo goed als die geheel weg te redeneeren.
Doch het schijnt voornamelijk door de leer van de harmonie der spheren, dat de Pythagoreërs tot het aannemen van eene tegenaarde gebragt werden. De zeven planeten van pythagoras komen met de zeven toonen der octaaf overeen (23); toen men tot het denkbeeld van een centraalvuur kwam, kon men bij het achttal niet blijven staan, men werd gedrongen, om tot het heilige getal op te klimmen, en hierom de sterrenhemel en eene geheel denkbeeldige tegenaarde hier bij te voegen, om dit getal (de tetraktus) volledig te maken.
Philolaus is voorzeker de uitvinder der theorie van het centraalvuur niet, omdat de tegenaarde ook bij hem voorkomt en hij ook de sterrenhemel draaijen laat; hij was een der

{==512==} {>>pagina-aanduiding<<}
latere Pythagoreërs, die het tiental op hun wereldstelsel toepasten, en onder dezen komt hem zelfs geene uitstekende plaats toe.
Volgens plutarchus en stobeus (24) is de zon bij philolaus eene glasachtige schijf, die het licht van het centraalvuur ontvangt en terugkaatst. Dit was immers een teruggang van het volkomener stelsel, dat de bolvormigheid van alle hemelligchamen stelde. Reeds had stobeus (25) aangemerkt, dat alkmeon even als anaximenes, de zon als eene vlakke schijf aanzagen, maar dat de Pythagoreërs die voor bolvormig hielden. Aristoteles (26) noemt dezen alkmeon eenen lateren en verbasterden Pythagoreër. Philolaus schijnt dus met hem in ééne klasse te vallen. Böckh (27) stelt, dat Philolaus door de tegenaarde het andere halfrond, terra antipodum, verstaan heeft, hetgeen tegen het heilige getal strijden zou. Wij zijn het met ideler eens, dat wij ons van het stelsel van philolaus geen volkomen duidelijk begrip kunnen vormen. Philolaus schijnt ook niet eens de uitvinder van het tiental geweest te zijn. Volgens aristoteles (28) zoude men kunnen opmaken, dat hippasus van Metapontus het eerst het bestaan van het centraalvuur zoude geleerd hebben, omdat hij, even als heraklitus het vuur als de voornaamste hoofdstof aanzag: eene uitdrukking, die hij ook, bij gelegenheid dat hij van het centraalvuur
spreekt (29), gebruikt. Anaximander had reeds even als heraklitus het vuur de hoofdrol in het wereldstelsel doen spelen, het moest volgens hem de eene pool van den hemel innemen; zij plaatsten het beide aan den omtrek of grens des heelals, terwijl de Pythagoreërs het in het middelpunt stelden.
Het is ook een eenvoudiger en treffender gedachte die copernicus geleid heeft. De Pythagoreërs waagden niet zoo als hij, hiervoor de zon als de bron van licht en warmte aan te nemen. Volgens de oogenschijnlijke waarneming was de zon eene planeet even als de maan, hoezeer anaximander beide

{==513==} {>>pagina-aanduiding<<}
reeds buiten den sterrenhemel gesteld had. Wat de betrekking hunner theorie met de verschijning aangaat, deze ziet voornamelijk op de verklaring van dag en nacht. De wenteling der aarde om het centraalvuur in 24 uren is een surrogaat, en een voorlooper zoowel van de wenteling om hare as als van haren planetarischen loop om de zon. Het planeetstelsel verkreeg hierdoor eene nieuwe uitbreiding en bevestiging; met meer regt dan vroeger verscheen de zon als planeet met een éénjarigen omloopstijd; de planeten traden wijder uit elkander, en de sterrenhemel, in plaats van een begrensd gewelf te zijn, werd eene oneindige ruimte waarin de hemelligchamen, ieder als eene bijzondere wereld, door eenen dampkring waren omringd, even als de aarde die voor het eerst eene planeet werd (30). De banen der planeten waren alle cirkels en hunne bewegingen geëvenredigd, zoodat zij in eenen gelijken tijd eene gelijke ruimte doorliepen; een gevolg der harmonic door pythagoras in den Kosmos aangenomen (31), en die zelfs tot kepler in de sterrekunde bleef heerschen.
Het stelsel van het centraalvuur had, zelfs in zijne zuiverste gedaante, leemten, die bij eene nadere opmerkzaamheid niet verborgen konden blijven. Hoe komt het dat slechts de zon, en ook niet de maan het licht daarvan ontvangt? Waarom vertoont zij niet even als de maan verschillende phasen? Eene vraag, die echter bij het beschouwen der zon als eene glasachtige schijf moest wegvallen. Wat eindelijk deze theorie de doodsteek moest geven, was de kennis van het zuidelijk halfrond aan gene zijde van den evennachtelijn. Daar moest het centraalvuur gezien worden, indien het voorhanden ware; wierd het niet gezien, dan bestond het ook niet; want anders zoude het eerder dan de zon bemerkt zijn geworden.
Het is zeer waarschijnlijk, dat de Pythagoreërs ten tijde van socrates en plato, daarvan kennis bekomen hadden. Minder zeker is het ten opzigte van herodotus, hetgeen blijkt door de aanmerking omtrent den togt rondom Afrika, onder pharao necho (32), waar hij volgens de Ionische voorstelling niet gelooven kon, dat de zeelieden de zon in het noorden

{==514==} {>>pagina-aanduiding<<}
gezien hadden. In de tijden van alexander was de kennis van het zuidelijk halfrond meer algemeen geworden. De vaarten van hanno en scylax hadden het bestaan daarvan buiten twijfel gesteld. Zoo was dan der leere van het centraalvuur eenen maar korten levensduur beschoren: de voorwaarde daarvan was de onkunde van het aanwezen van een ander halfrond, waarop men dit niet zag; zoo spoedig die verdween, was zij onherstelbaar verloren. De tijdruimte waarin zij heerschte en eenen natuurlijken en noodzakelijken invloed had, ligt dus tusschen de kennis van de bolvormigheid der aarde, en die van het andere halfrond. Zij mag slechts een of twee menschenlevens aanhangers gehad hebben, toen zij op eene organische wijs in eene betere beschouwing werd opgelost - en deze was de leer van de wenteling der aarde om hare as.
Het gevoelen van de wenteling der aarde om hare as, wordt door theophrastus, het eerst aan hicetas van Syracuse toeschreven (33); zulks is woordelijk overgenomen door copernicus en door alle latere Schrijvers. Volgens deze plaats beweegt zich de hemel niet, maar de aarde; dus is hier sprake van hare ronddraaijing om hare as. De bewering van cicero, dat zich in het heelal buiten de aarde niets zoude bewegen, is zoo duidelijk valsch, dat zij aan geen wijsgeer of sterrekundige kan toegeschreven worden; dus kan men zich op zijne woorden aangaande dit onderwerp niet beroepen. Ook heeft hij niets over de school gezegd waartoe hicetas behoorde. Was hij een Pythagoreër? Men zoude zulks kunnen gelooven, omdat hij van Syracuse was. Wij weten ook niets van den tijd waarin hij bloeide; als hij werkelijk de wenteling der aarde om hare as geleerd heeft, moet hij een Pythagoreër geweest zijn, die jonger was dan zij die de leer van het centraalvuur voorstonden, dat slechts een surrogaat daarvoor was; hij moet daarom later dan philolaus gesteld worden, en valt dus in den tijd van socrates en plato.
Doch een berigt van diogenes laërtius (34) zegt ons juist het tegendeel. Na ons gemeld te hebben dat philolaus de planetarische beweging der aarde om het centraalvuur aannam, voegt hij er bij: ‘anderen zeggen, dat zulks hicetas van

{==515==} {>>pagina-aanduiding<<}
Syracuse gedaan heeft.’ Hieruit zou kunnen volgen, dat philolaus en hicetas tijdgenooten waren, en dat zij, de een of de ander, die leer van elkander overgenomen hebben. Hiermede staat eene vermelding van de Placit. phil. (35) in verband, waaruit blijkt, dat hicetas het bestaan van het centraalvuur, en wel met de tegenaarde als eene bijzondere planeet, aangenomen heeft; hij is dus reeds van de oorspronkelijke theorie daarvan verwijderd, waar de bovengenoemde hippasus de uitvinder van kan geweest zijn, en staat waarschijnlijk tusschen dien en philolaus in. Cicero schijnt dus in deze plaats den planetarischen loop der aarde met de wenteling om hare as verward te hebben.
De verdienste der Pythagoreërs is, dat zij tot het ontdekken dezer omwenteling aanleiding hebben gegeven; zij zelven sloegen hiertoe eenen verkeerden weg in, en hoe meer zij dien vervolgden, raakten zij van het regte spoor. Wij moeten den eersten verkondiger van deze omwenteling in eenen lateren tijd, en vermoedelijk niet bij de Pythagoreërs zoeken. Wij vinden in de Placit. phil. (36) de korte opgaaf dat heraklides van Pontus en elephantus de aarde deden bewegen, doch niet voortgaande (d.i. planetarisch) maar om haar eigen middelpunt (as) en wel van het westen naar het oosten. Hoezeer deze plaats duidelijk en heraklides genoegzaam bekend is, komen er echter nog zwarigheden voor. Heraklides van Pontus wordt door cicero (37) een toehoorder van plato genoemd en als een geleerd man aangeduid. Hij was een geschiedschrijver der Pythagorische leerstellingen en met die van plato en aristoteles vertrouwd; hij schijnt meer een geleerd compilator dan een oorspronkelijk wijsgeer geweest te zijn, waardoor het onwaarschijnlijk wordt, aan hem de uitvinding der nieuwe leer van de wenteling der aarde om hare as toe te schrijven. Van den leeftijd van elephantus weten wij niets, en van zijne kosmische denkbeelden slechts het weinige dat stobeus ons daarvan mededeelt (38); hij noemt hem een Pythagoreër, maar schrijft hem gevoelens toe die meer naar die

{==516==} {>>pagina-aanduiding<<}
van leucippus en democritus gelijken; hij leerde het bestaan van het ledige en der atomen, en zou het eerst de Pythagorische monaden als stoffelijk opgevat hebben. Hij schijnt dus tot het tijdstip der oplossing van het Pythagorismus te behooren, waarin de Dorische leerstellingen zich met de Ionische in een eklektismus te zamensmolten, dat, uit hoofde van den weinigen zamenhang zijner strijdende bestanddeelen, weldra voor eenen nieuwen, krachtigen en oorspronkelijken vorm, die der Attische wijsbegeerte, moest plaats maken. Het schijnt na overweging van alle deze bijzonderheden met genoegzame zekerheid te blijken, dat de leer van de wenteling der aarde om hare as, niet aan de Pythagorische school toebehoort; want die van het centraalvuur en van de tegenaarde, die aristoteles (39) aan de latere Pythagoreërs toekent, is daarmede in tegenspraak. Ware dit ook niet het geval geweest, hij zoude dat hier gezegd hebben; maar hij spreekt er niet van, en schrijft integendeel dit gevoelen aan eenen geheel anderen toe, gelijk wij later zien zullen.

Bijdrage tot eene geschiedenis van de liefhebberij-tooneelen.

De geschiedenis der liefhebberij-tooneelen is een gedeelte van die des tooneels in 't algemeen.
Het is niet waarschijnlijk dat de Grieken in hunne woningen, of in gesloten gezelschappen tooneelstukken hebben uitgevoerd. Dat verlichte volk had voor den stand des tooneelspelers geene minachting; zelfs de rijkste en voornaamste personen konden dus het tooneel betreden, en aan hunnen smaak voor de kunst in het openbaar voldoen, zonder nadeel voor hun aanzien of waardigheid, en zonder op te houden tot de deftige en geëerde standen te behooren. Het getuigenis daaromtrent van titus livius laat deswege geen twijfel over. Van den tooneelspeler ariston sprekende, zegt hij: ‘Deze was van deftigen huize, bezat middelen, en zijne kunst onteerde hem niet, want dit bedrijf is bij de Grieken niet in verachting.’ De voornaamsten hunner tooneeldichters: eschylus, sophocles

{==517==} {>>pagina-aanduiding<<}
en aristophanes, traden dan ook zelf in hunne stukken op, en de tijdgenooten van demosthenes zonden zelfs een beroemd tooneelspeler, aristodemus, als gezant aan philippus.
Die gunstige denkwijze over de Muze des tooneels en hare tolken was den goeden smaak en het gezonde verstand van dat kunstlievende volk waardig. Ontleenden de priesters der eeredienst, die tolken van de orakels der goden, aan hunne ambten een geheiligd karakter; zij die geheel hun leven toewijdden aan 't bestudeeren en voordragen der scheppingen van het dramatisch genie, hadden (niet zonder regt) aandeel in de eer die aan het genie-zelf werd bewezen.
De Romeinen koesterden geheel andere begrippen omtrent den stand des tooneelspelers. Zij beschouwden dien als eerloos, en geen vrijgeborene mogt dien aanvaarden. De Fransche Academie heeft dat met drogredenen willen verontschuldigen; zij zeide: ‘de tooneelspelers werden te Rome eerloos geacht om hunne lage geboorte, maar niet om hun beroep, en zoo dat beroep uitgeoefend ware geworden alleen door vrije lieden, dan zouden die zoo veel achting hebben genoten als hunne kunst verdient.’ - Maar of de wet een beroep voor eerloos verklaart, of aan geene andere dan verachte lieden vergunt om het uit te oefenen, komt op hetzelfde neder, en maakt dus ook in 't beginsel geen groot verschil. Het tooneel te betreden boezemde den Romeinen een diepen afkeer in. Men kent de treffende klagten van den Ridder laberius, toen hij door den Keizer gedwongen werd om te spelen: ‘zestig jaren lang droeg ik een onbevlekten naam: als Ridder ben ik uit mijner vaderen huis gegaan, en ik zal er nu als tooneelspeler in wederkeeren! Ik heb te lang geleefd!’
In een land waar zulk eene schande den tooneelspeler aankleefde, kon aan den smaak voor declamatie, die zich bij alle beschaafde natiën openbaart, alleen onder het huiselijk dak worden voldaan. Er bestond dus eene soort van tooneelspelen - de Atellanae of Exodiae - waarvan de uitvoering aan de patricische en de vrije jongelingen, niet enkel als een vermaak, maar zelfs als een regt was voorbehouden. Met dien geest van uitsluiting, die aan alle aristocratiën eigen is, zouden zij, zegt titus livius, niet hebben gedoogd, dat gewone tooneellisten hunne spelen hadden bezoedeld.
Het was ook alleen op liefhebberij-tooneelen, dat, gedurende

{==518==} {>>pagina-aanduiding<<}
een lang tijdverloop, het Italiaansche tooneelspel, na vele eeuwen van verval, zich bij 't herleven der letteren allengs weder ontwikkelde. De trage vorderingen van dezen tak van letterkunde op het schierëiland en 't klein getal goede tooneelwerken daar voortgebragt, schijnen de Fransche uitspraak te regtvaardigen: dat de Italianen evenzeer als hunne voorgangeren de Romeinen, het ware gevoel voor het tooneel missen. Hunne letterkunde had dan ook reeds meesterstukken van stijl en vinding voortgebragt, eer de kunsten van uitvoeren en decoréren hare eerste proeven nog leverden. Door de gedichten van dante en petrarcha en het proza van boccaccio was hunne taal reeds ten toppunt van volkomenheid gevoerd, eene eeuw vóór dat er iets tooneelmatigs in dezelfde taal werd geschreven. De titel zelfs van het Florentijnsche heldendicht bewijst hoe weinig denkbeeld men in de veertiende eeuw van het schouwtooneel had. Zou dante anders zijn drievoudig gezigt van den hemel, het vagevuur en de hel eene Comedie (een blijspel) hebben genoemd?
Gedurende den geheelen tijd van de verschijning dier groote mannen, tot op het einde der vijftiende eeuw, was de zeldzame uitvoering van een stuk van plautus, of terentius, of van een tooneelspel van eenig lid der Academie van Sienna (in het Latijn geschreven en door dezen en zijne vrienden opgezegd) het eenige blijk van bestaan, dat de zanggodin des tooneels in Italië gaf. Omtrent het einde der vijftiende eeuw dichtte de geleerde angelo politiano, in zijn leven zoo gevierd en na zijn dood zoo vergeten, het eerste Italiaansche stuk. Men speelde zijn Orfeo voor lorenzo de medicis den prachtlievenden, onder de toejuichingen van alle geleerden, van alle vernuften, en van alle vrouwen van Florence.
Welk een schitterend publiek! Ziet ge dien rijzigen man, met majestueuze houding en regelmatige trekken, naar wiens aanmerkingen lorenzo de medicis met zoo veel aandacht luistert? Dat is de geleerde de mirandola, het wonder zijner eeuw, die alle talen, alle wetenschappen en alle kunsten kent, maar wiens jeugdig gelaat reeds al den ernst van hooge jaren draagt, wijl de sterrekijkers hem hebben voorspeld dat hij zijn twee-en-dertigste jaar niet zal overleven. - Dat kind met een kardinaalshoed in de hand, welks roods kleeding en schoenen 't als een medelid van het Heilig Collegie

{==519==} {>>pagina-aanduiding<<}
doen kennen, is de tweede zoon van lorenzo, de toekomstige leo X, een sieraad van het Pausdom; op zijn dertiende jaar heeft hij den kardinaals-titel reeds ontvangen. - De bijziende man ginds, met zijn hangend hoofd en ver uitstekende neus, is de Dichter angelo politiano. Hij heeft daar voor de vuist een vers in 't Grieksch, aan eene bekoorlijke juffer, gemaakt, die 't met groote oplettendheid en voor die dagen verwonderlijke gemakkelijkheid leest. Het talent en de geleerdheid van alexandra scala evenaren hare bevalligheid; zij schittert op de liefhebberij-tooneelen, gelijk de verzen getuigen welke de Dichter haar toewijdde, nadat zij de Electra van sophocles had voorgedragen.
Het voorbeeld van politiano riep weldra navolgingen in 't leven. De Kardinaal ribbiena wilde eene waarlijk Italiaansche Comedie maken. Hij schreef la Calandra, een zedeloos stuk, dat niettemin op het Vatikaan in de vertrekken van leo X gespeeld werd en op zich-zelven ook merkwaardig is. Men zegt dat baldassara peruzzi er de schermen voor schilderde. Gelukkige tijd voor de kunst, toen kardinalen vrolijke kluchten schreven en Pausen die deden vertoonen! Als leo X zich had bepaald om aflaten van armoede aan Letterkundigen in deze wereld te geven, in plaats van aflaten van zonden voor de andere te doen verkoopen, zou luther het krachtigste wapen tegen de Pauselijke oppermagt hebben gemist.
De tooneelversierselen, waarvan men zegt dat pomponius laetus het eerst gebruik maakte, in een stuk door zijne leerlingen gespeeld, (*) waren niet slechts een noodig bijvoegsel, maar dienden ook tot praalvertooning, op welke de Italiaansche grooten en kerkvoogden zoo zeer gesteld waren. De Hertogen van Ferrara onderscheidden zich vooral door hunnen smaak voor tooneelvertooningen. Hercules I vertaalde de Menoechmi van plautus, die, in 1486, aan zijn hof gespeeld werden. Ariosto maakte het plan voor het hertogelijk tooneel, dat toen op het plein was, waar tegenwoordig de nieuwe kerk staat, ‘En zoodanig was’ - zegt gibbon - ‘de geestdrift voor de kunst, dat zelfs een zoon van alphonsus I het niet beneden zich achtte om het tooneel te betreden.

{==520==} {>>pagina-aanduiding<<}

Maar onder de liefhebberij-tooneellisten van dien tijd mag de beruchte nicolaas machiavel, den kenner der hoven, die het geheim der vorsten zoo naakt heeft ten toon gesteld, wel boven allen genoemd worden. 't Was den Schrijver van het meest doordachte werk niet genoeg een uitmuntend comisch Dichter te zijn, hij ontwikkelde ook zijne verwonderlijke bekwaamheid als tooneelspeler, en de Pausen en Kardinalen konden hem niet hooren zonder in lagchen uit te schateren. - Met welgevallen zou men hier kunnen stilstaan bij de briefwisseling tusschen guicciardini, Gouverneur van Modena, en machiavel, toen de eerste zijn vriend naar Modena willende lokken, hem de opvoering van zijnen Mandragore, in het verschiet voorspiegelde; bij den avonddisch aan welken machiavel de zangeres barbera te Florence zocht te bewegen om met hem het carnaval te Modena te gaan vieren, en bij zijn verlangen om haar in zijn stuk te zien optreden: al deze kleinigheden worden belangrijk door de groote mannen, tot welke zij betrekking hebben, en door de bekoorlijkheid die 't genie verspreid over alles waarmede 't in aanraking komt.
De smaak voor 't tooneelspelen heerschte niet enkel onder de leeken, maar drong ook door de muren der kloosters, en het masker van thalia hing er in menige kleederenkast, naast den sluijer of den monnikskap. Men achtte de aardigheden van plautus niet te losbandig voor de lippen der kloosterlingen van st. stefanus, en de nonnen te Venetie boezemden in 't treurspel de verborgen aandoeningen harer harten uit. Maar men bespeurde weldra dat die denkbeeldige liefde, de gekloosterde kunstenaressen tot bedenkelijke hartstogtelijkheid kon vervoeren, en verbood haar de tooneelliefhebberij, ter oorzake van het onvoegzame der vermommingen; en nu hadden de arme kluizenaressen weder geene andere uitspanning dan de oratoriën.
Naarmate de smaak voor de liefhebberij-spelen grooter werd, nam ook de pracht toe der lokalen en tooneelen. De liefhebbers te Venetie vonden hunne zaal in het paleis della Ragione niet luisterrijk genoeg, en verzochten hun medelid palladio om het plan tot een nieuwen schouwburg te ontwerpen. In het trotsche gebouw, dat volgens zijne teekening werd opgerigt, speelde men, in 1585, het treurspel OEdipus. Eene bijzondere omstandigheid vermeerderde nog het belangrijke van die voorstelling; want de rol van den blinden vorst werd ver-
{==521==} {>>pagina-aanduiding<<}
vuld door den blinden dichter lodovico groto, bijgenaamd de blinde van Adria.
Doch het was niet alleen in de weelde der paleizen, of in gebouwen naar de teekening van palladio, dat de liefhebbers 't genot smaakten der tooneelspeelkunst, dikwerf hadden hunne tooneelen geen ander dak dan Italiëns heerlijke hemel. Voor de herderspelen als Aminta en de Pastor fido scheen de natuurlijke decoratie der zoden en bosschaadjen de eigenaardigste van allen; en tot in den laatsten tijd heeft men, in de tuinen van het landgoed Madama, te Rome, de overblijfselen van een dier landelijke tooneelen kunnen zien.
Wij willen alleen maar aantoonen hoe veel belangrijks eene meer gezette nasporing in dezen zou kunnen opleveren. Bij de beroemde mannen van welke wij reeds zeiden, dat zij bouwstoffen voor eene geschiedenis van de liefhebberij-tooneelen hebben nagelaten, zullen wij, naarmate hunnen namen zich aan ons geheugen voordoen, nog eenige andere voegen, zonder te treden in de bijzonderheden van hun leven, of van hunne verdienste als kunstenaars.
Lorenzo de medicis schreef, bij gelegenheid der bruiloft van zijne dochter magdalena, een godsdienstig tooneelstuk: St. Jan en St. Paulus, dat in zijn paleis, door zijne kinderen, werd uitgevoerd.
Cinthio, de romandichter, aan wien shakespeare meer dan één onderwerp ontleende, bezat ten zijnent een tooneel, op 't welk zijn voornaamste stuk Orbaccho, met veel luister, voor den Hertog hercules II van Ferrara werd vertoond.
Omtrent denzelfden tijd gaf de vermaarde lodovico cornaro, die toen nog niet was begonnen zijn wijn te ontzien, in zijne woning een tooneelfeest, waarop een der stukken van anguillara gespeeld werd.
Chiabrera, verkeerdelijk bijgenaamd de Italiaansche pindarus, was lid van het gezelschap der Humoristen, die te Rome tooneelstukken maakten en uitvoerden. Hunne schouwburgzaal bestond nog tijdens muratori.
Volgens den Paduaanschen geschiedschrijver schreef beolco voortreffelijker stukken dan plautus, en speelde hij beter dan roscius. Men heeft zijn talent waardig geacht om op zijne tombe in dezer voege herdacht te worden: ‘Nullis in scribendis agendisque comoediis ingenio, facundia, aut arte, secundo.’

{==522==} {>>pagina-aanduiding<<}

Salvador rosa was een comiek van den eersten rang: in de oude kluchten wekte hij uitbundige vervoeringen van vrolijkheid op. Een ander Napalitaansch schilder, wiens naam minder beroemd is, andrea belvedero, bestuurde, in 't begin der achttiende eeuw, een liefhebberij-tooneel te Napels, en deed in zijne landgenooten zulk een drift voor het tooneelspel ontstaan, dat verscheidene grooten, huistooneelen in hunne paleizen deden daarstellen. Amenta, een grappig dichter, in 1719 overleden, erfde zijn invloed en deed, gelijk belvedero, aan zijn huis zijne eigene stukken vertoonen door liefhebbers, welke hij-zelf onderwees.
De Hertog hannibal marchesa, die in 1740 het bestuur van Salerno nederlegde en zich in een klooster te Napels begaf, schreef Bijbelsche tooneelstukken voor het bijzonder tooneel van dat klooster, waar ook het Oratorium of heilige zangspel is ontstaan en dien naam heeft verkregen.
Tot onze eeuw naderende, zien wij dat de Xerxes van betinelli, voor de eerste maal, werd opgevoerd op een liefhebberij-tooneel te Verona; de Markies albergati, die zelf verscheiden stukken had gemaakt, vervulde de hoofdrol. Hij had een zoo merkwaardige bekwaamheid als tooneellist, dat goldoni van hem getuigt: ‘Niemand van dit beroep en ook geen liefhebber vertoonde ooit met zoo veel waarheid de historische personen of drukte zoo levendig de liefde uit.’
Alfieri, de eer van 't Italiaansche tooneel, nam met de schoone en majestueuze Hertogin van zagarolo deel aan de uitvoering zijner Antigone. Hij eindigde met zijn klein theater aan de Lungo van Arno, bij de brug der H. Drieëenheid, te Florence, op te rigten; waarop hij achtervolgens de rollen van filips II, Don carlos en saul in zijne twee oorspronkelijke stukken vervulde. Gedurende het feest der verlichting te Pisa, deed hij voor altijd afstand van deze uitspanning. ‘Ik had’ - zegt hij-zelf - ‘de kinderachtige hoogmoed van er op een avond, voor de laatste keer, mijn geliefkoosde rol van saul te gaan spelen, zoodat ik, ten minsten op 't tooneel, als koning gestorven ben.
Even als in Italië, ontwikkelde zich de tooneelspeelkunst in Frankrijk aanvankelijk op de liefhebberij-tooneelen. Alleen met dit verschil dat de eerste liefhebbers in Italie dichters en geleerden, doch in Frankrijk burgers of priesters waren.

{==523==} {>>pagina-aanduiding<<}
Letterlijk kan men (getuigt suaro) zeggen: dat het Fransche schouwtooneel in den boezem der kerk ontstond. Onder den invloed van de geestelijke vertooningen, door teruggekomen pelgrims in de veertiende eeuw in verschillende deelen van Europa uitgevoerd, vormden eenige vrome burgers te Parijs een gezelschap met het doel om die vertooningen nog beter uit te voeren. Gregorius van Nazianze had reeds vroeger zulk een gezelschap gesticht. Zij rigtten te St. Maur, bij Vincennes, een tooneel op, waar de aanschouwers in menigte henen stroomden. Velen van hen verzuimden er zelfs de kerkdienst om, die hen veel minder aantrok en te laat in den schouwburg kon doen komen.
Voltaire heeft, in een luim van welwillendheid, die hem niet dikwijls overviel, de Bijbelsche tooneelspelen van dien tijd geregtvaardigd. Hij vond ze niet ongerijmd, zoo als men toen zeide, en hij verzekert dat de mise en scène aan de onderwerpen niet onwaardig was. ‘Er was’ - zegt hij - ‘op het tooneel veel meer pracht en toestel dan wij ooit gezien hebben.’ Die burgerlijke troep bestond uit meer dan honderd spelers; de figuranten, oppassers en machinisten niet mede gerekend.
De priesters, op hunne schitterende mededingers naijverig, oordeelden met hen in schikking te moeten treden. Zij veranderden de uren van de kerkdienst, om de geloovigen in 't bijwonen der spelen niet te hinderen; gaven dramatische vormen aan onderwerpen uit de H. Schrift getrokken, en eindigden met het bestuur des schouwburgs over te nemen en nu zelf op de planken te komen. Deze eendragt tusschen de kerk en het tooneel duurde niet lang. Er is geen haat zoo hardnekkig als die der coporatiën; vandaar misschien de verbittering welke de geestelijken en de tooneelspelers van toen af tegen elkander hebben getoond.
Het tooneelspel van de eerdienst gescheiden nam zachtjes aan een lager vlugt, en daalde van lieverleê tot den kring van het gewone leven, waarin 't dan ook beter voegt. Een nieuw tooneelgezelschap, les Enfants sans soucy, reeds in het begin der regering van karel VI gevormd, bloeide nog, eene eeuw later, ten tijde van clement marot. Het doel van hunne voorstellingen, soties of sottises genaamd, was: 't gispen der slechte zeden en gebreken van den tijd; vooral die der hoogere

{==524==} {>>pagina-aanduiding<<}
klassen, welke door hare maatschappelijke stelling 't meest in 't oog vallen.
Nooit schitterde die vrolijke broederschap méér dan onder lodewijk XII, die zoo wijs was hunne berispingen te gedoogen, zelfs wanneer die hem-zelven betroffen. Volgens marot, die zeker veel omgang met hen gehad heeft, bestond deze broederschap uit jonge lieden van goeden huize. Zij hebben 't ontstaan van een geregeld tooneel in Frankrijk krachtdadig voorbereid.
Vervolgens tot het begin der zeventiende eeuw, toen het treurspel als in eens volschapen uit het brein van corneille te voorschijn trad, hadden er verschillende ondernemingen op bijzondere schouwburgen of academische tooneelen plaats. De stukken in de Parijsche Collegiën gespeeld, wekten doorgaans den toorn der regering op. Er zijn bevelen, zoo van de hoofden der Universiteit als van het Parlement tegen de opvoering van kluchten, momeriën en sottisen, door de studenten. De drie-koningendag, op welken vooral zulke stukken werden uitgevoerd, is bijzonder daarin genoemd. Die voorzorg was te noodiger, daar de voorbeelden van het verledene deden vreezen dat men spreken zou tegen de regering en de eerste personen in den Staat.
De voorstellingen in de Collegiën waren wel eens roskammen in de hand der geestelijkheid. Zoo werd, bij eene vertooning in het Collegie van Navarre, margaretha van Valois als eene helsche furie voorgesteld; wijl zij den naam had niet afkeerig te zijn van de Protestantsche leer. De vertoornde Vorstin beklaagde zich deswege bij den Koning, en de geleerde hekelaars werden naar de gevangenis gebragt.
Onder de liefhebbers van dit tijdvak vindt men geene beroemde namen; maar één man, die millioenen geleerde pedanten opweegt, dien men zoo lang zal lezen, als belangwekkende oorspronkelijkheid, een eigen stijl, en wijsbegeerte zonder verwaandheid worden gewaardeerd: montaigne schitterde in de rijen der liefhebbers.
Het was in 1552 dat het eerste regelmatige treurspel de Cleopatre van iodelle de bewondering van het Fransche publiek wekte. Het eerst speelde men dat stuk in het Hôtel de Rheims voor den Koning, daarna in het College de Boncour voor den dichter en zijne vrienden. ‘Ik was er met den grooten

{==525==} {>>pagina-aanduiding<<}
tunèbe tegenwoordig.’ - zegt pasquier - ‘Al de acteurs waren lieden van naam: remy, belleau en jean de la peruse vervulden de hoofdrollen.
Over de verdienste der stukken, die op de Cleopatra volgden, en, volgens suard, meestal op liefhebberij-tooneelen gespeeld werden, kan de lezer oordeelen uit een klein staaltje van de intrigue en de zamenspraak.
In het treurspel de kracht des bloeds, werd de heldin, léocadie, (daar men nog weinig om de eenheden gaf) in het eerste bedrijf verleid, in het tweede gevangen gezet, en in het volgende verscheen zij met een kind van zeven jaren. Een ander stuk, over de liefdesgevallen van eneas en dido, bewijst hoe ongepast de zamenspanning was, die den armelijken scuderi boven corneille plaatste. De held gaat, na 't beruchte tooneel van de grot, eens uit om te zien welk weêr het is, en komt terug, en zegt tegen de Vorstin: ‘Mevrouw het regent niet meer - Uwe Majesteit ga.’
Van den aanvang der regering van lodewijk XIV af bieden de liefhebberij-tooneelen een uitgestrekt veld voor nasporingen aan. Gedurende al den tijd der verwarring van eerzuchtige ontwerpen met vrome kunstenarijën; staande de worsteling van de geestelijkheid met de wijsgeeren, de staathuishoudkundigen en de hovelingen, die van de troonsbeklimming des genoemden Monarchs af tot aan de omwenteling voortduurde, kwamen de liefhebberij-tooneelen nimmer in onbruik. Zij verzamelden onder hare vrolijke banieren schier al de mannen, die door hun hoogen stand, genie en ongelukken zijn bekend geworden.
Toen Madame de maintenon op haar tooneel Athalia en Esther deed vertoonen, vormden de genoodigden als ware het eene historische gallerij, even belangrijk als de stukken-zelve. Lodewijk, en zijne schijnheilige minnares, en de groote heeren van dien tijd trekken de aandacht evenzeer als racine, die zijne Muze schandvlekte ten believe van de ijdelheid van het koninklijke paar. De verbeelding verplaatst ons onder de aanschouwers en spelers. Wij zien den vermaarden baron zijne kunst beperken om de liefhebbers die met hem spelen niet geheel te overschaduwen, en racine, raad geven aan athalia: de schoone Madame de caylus, wier zachtheid en bevalligheid hem zoo sterk boeijen. In 1702, eenige jaren vóór het

{==526==} {>>pagina-aanduiding<<}
overlijden des dichters, toen zijn laatste stuk voor lodewijk XIV vertoond werd, speelde de Hertogin van bourgogne voor josabeth, en de Hertog van orleans voor abner.
Onder lodewijk XV muntte een andere Hertog van orleans, kleinzoon van den zoo even genoemden, en vader van philippe Égalité uit, door zijne bekwaamheid als comiek acteur. ‘Hij is de uitmuntendste en meest ware kunstenaar dien ik ooit gezien heb.’ zeide collé van hem. Behalve in de voorstellingen te Bagnolet, waar hij, tot dat zijn kasteel verkocht werd, een geregelden schouwburg had, speelde hij voor le Philosophe marié, op St.-Cloud, en in de Trois cousines, bij Madame de france, op het kasteel Bellevue. Hij vervulde dáár de rol van delorme, en Madame de pompadour die van colette.
Collé en anderen melden ons allerlei bijzonderheden over de feesten door den Hertog van orleans aangerigt; over de blijspelen die hij met Mevrouwen de montesson, de ségur en de barbautan uitvoerde; over de liefde welke de eerste hem inboezemde, en de smart daarover van eene andere der liefhebsters, die aanvankelijk zijne genegenheid had bezeten. Al die mededeelingen zouden de épisoden betreffende de coulisses der liefhebberij-tooneelen zeer piquant kunnen maken.
Doch hoe belangwekkend deze vertooningen mogen zijn, andere voorstellingen, gelijktijdig bij minder doorluchtige personen gegeven, zijn getuigen van een nog veel levendiger belangstelling. De kleine schouwburg van voltaire te Parijs, waar deze de rol van cicero vervulde, verduisterde voor de kenners al den luister van Bagnolet en Saint-Cloud. ‘Nimmer was het zinbedrog volkomener.’ zegt condorcet. Hij (voltaire) scheen zijne rol te scheppen terwijl hij die opzeide, en toen in het vijfde bedrijf cicero voor den Senaat sprak van den roem dien hij beminde, toen smolten Dichter en Consul ineen. Men meende cicero-zelf die zwakheid van groote zielen te hooren belijden en verdedigen. De treurspeler lekain, wiens verdienste ook de dichter der Henriade waardeerde, zag hem dezelfde rol, op het tooneel van de Hertogin du maine, uitvoeren, en was door zijn talent verrukt. ‘Ik geloof niet’ - zegt hij, in eene noot, bij het leven van voltaire door condorcet - ‘Ik geloof niet dat het mogelijk zij iets te hooren, met meer waarheid, aandoening en geestdrift, dan waarmede de Heer voltaire deze rol vervulde. Hij was inderdaad cicero,

{==527==} {>>pagina-aanduiding<<}
donderende van het spreekgestoelte tegen den verwoester van het vaderland, de wetten en de godsdienst.’
Zoo levendig was de zucht des beroemden twijfelaars voor de declamatie, dat een tooneel in zijne woning eene eerste behoefte voor hem was, wáár hij zich ook bevond. Zijne voorstellingen te Ferney en de soupers die hij dan gaf, bezorgden hem hoorders van twintig mijlen in den omtrek. Toen hij te Berlijn woonde, voerde hij, met de broeders en zusters des Pruissischen Konings, treurspelen uit, en gedurende zijn verblijf te Parijs, was eene groote bovenkamer de tooneelzaal in welke de verzen klonken, opgezegd door hem en zijne nichten en den beroemden lekain.
Terwijl de dichter van Zaïre zoo roemrijk het tooneel betrad, deed de wijsgeer van Genève dezelfde poging, doch met minder geluk. Mevrouw d'epinay-zelve kon, als acteur, niets van hem maken. ‘In weerwil mijner linkschheid en onbegrijpelijkheid’ - zegt hij in zijne Confessions - wilde Mevrouw d'epinay mij in de vermaken van Chevrette (een kasteel bij Saint-Denis, aan den Heer de bellegarde behoorende,) doen deelen. Er was een tooneel waarop men dikwerf speelde. Men gaf mij eene rol, en gedurende zes maanden bestudeerde ik die onophoudelijk, maar bij de uitvoering moest ze mij toch van het begin tot het einde worden gesouffleerd. Na die proef deelde men mij geene rol meer toe.’ - De bekwaamheid van voltaire kan zeer wel den naijver van rousseau hebben gaande gemaakt, en van daar misschien zijne bittere hekelschriften tegen het tooneel.
Bij deze berigten omtrent de liefhebberij-tooneelen onder de regering van lodewijk XV, moet men die van marmontel voegen, over de voorstellingen te Passy, bij den rijken de la popelinière, en over de prachtige dramatische feesten van eene danseres der opera, Mejufvrouw guimard, voor wier tooneel marmontel spreekwoorden bewerkte. De geschiedschrijver zou ook over het tooneel van den Heer trudaine kunnen handelen, waar men les Accidents ou les Abbés speelde; een stuk dat de dichter-zelf te zedeloos voor de drukpers vond, en dat toch ten aanhoore van twee bisschoppen werd uitgevoerd. ‘Er was, meen ik,’ - zegt collé - ‘nog een derde, wiens naam mij ontgaan is; maar van de twee anderen weet ik zeker dat zij er waren.’

{==528==} {>>pagina-aanduiding<<}

Onder de regering van lodewijk XVI gaf het Hof op de liefhebberij-tooneelen, even als bij de overige vermaken, den toon. Noort ging iemand zorgeloozer en langs bloemrijker paden den afgrond te gemoet dan maria antoinetta; het is niet mogelijk zonder huivering de beschrijving der feesten van Marly en Trianon te lezen, als men denkt aan de treurtooneelen die er op volgden. De toen algemeene gewoonte om alle bestaande instellingen te bespotten (een onvermijdelijk gevolg van de gebreken en ongerijmdheden der regenten) vermaakte zelfs het blinde en beuzelende hof, dat de opkomende donderwolken der omwenteling niet bemerkte. De Koninginzelve en haar vrolijk gevolg gaven belagchelijke vertooningen van de zittingen van het Parlement. Een der Prinsen vertoonde den voorzitter, de schoone dillon, besenval, en anderen stelden de aanzienlijkste leden voor; alles op de kluchtigste wijze. Bij eene dier grappige zittingen was de procureur-generaal een jong mensch, die verre was van zijn toekomstig lot te gissen. De Markies de la fayette dacht toen nog niet, dat hij zou medewerken aan 't oprigten van twee groote republieken, waarvan de eene als een bloedig luchtverschijnsel zou voorbijgaan, en de andere hem door bewijzen van duurzame dankbaarheid zou beloonen.
Deze voor 't Parlement beleedigende maskerade-spelletjes konden echter niet lang voldoen, en werden opgevolgd door balletten en gezelschaps-spelen, in den trant van La peur en Décampatio: het eerste een laf divertissement, waarin de spelers stierven om herboren te worden; het andere een verfijnd blindemans-spelletje. De zucht naar uitspanning en vertooningen beheerschte de koninklijke familie in zoo verre, dat de Graaf van artois, later karel X, zelfs leerde koorddansen. In de Mémoires secrets pour servir à l'histoire de la république des lettres, Tom. XV, pag. 182, leest men: ‘De Graaf van artois, die door zijn gestel, zijne jeugd en zijne bevalligheden tot alle ligchaamsoefeningen geschikt was, dong ook naar den roem van op de koord te dansen. Hij heeft daarin lang, in stilte, les genomen van den Heer placide en van den kleinen-duivel.’
Eindelijk, verzadigd van balletten en blindemans-spelletjes, kreeg de gezelschapskring der Koningin lust in de deftiger uitspanningen van het blijspel. Maria antoinetta speelde de kamermeisjes in la Gageure imprévue en le Devin de village.

{==529==} {>>pagina-aanduiding<<}
Bij 't voldoen aan deze nieuwe neiging had zij echter te kampen met de afkeuring en aanmerkingen harer familie. 's Konings broeder wilde niet dulden, dat zij zich op het tooneel vertoonde, en men zegt zelfs dat lodewijk XVI haar den eersten avond uitfloot, om haar afkeerig te maken van een spel zoo weinig bestaanbaar met hare waardigheid. Als de berigten omtrent hare verdienste als tooneelspeelster getrouw zijn, dan verdiende zij dat bewijs van afkeuring, en zouden de aanschouwers gaarne den Koning geholpen hebben. Het eenige oordeel dat men durfde vellen, hebben Mevrouw campan en montjoie in hare gedenkschriften bewaard: ‘Men moet erkennen, dat er koninklijk slecht gespeeld is.’
Van het Duitsche liefhebberij-tooneel is ons niet veel bekend, maar wij twijfelen niet of het zou insgelijks merkwaardige bouwstoffen kunnen leveren tot eene geschiedenis. Tusschen reuchlin, die het eerst aan Duitsche akademiën stukken schreef en hielp uitvoeren, tot schiller die mede pogingen deed om op het tooneel te declameren, trekken onderscheidene belangrijke feiten de aandacht. De dichter van den Don Carlos slaagde niet als acteur. Toen de Hertog van wurtemberg een bezoek aan de Universiteit van Stuttgard bragt, gaf men eene theatrale voorstelling, tot viering van zijn bezoek. Schiller koos het tooneelspel Clavijo van göthe, en behield de hoofdrol voor zich; maar hij voerde haar zeer onbehendig en verlegen uit.
De oorsprong en ontwikkeling des tooneels in Engeland zijn nagenoeg dezelfden als in Frankrijk geweest. De kunst ving aan met mysteriën of Bijbelstukken, en had geestelijken tot acteurs; doch zij brak haar verbond met de kerk en ging naar de hoogescholen over en bloeide daar lang; ja, heeft die nog niet geheel verlaten. De naald van moeder Gurton, een blijspel van den Bisschop van Bath en Wells, het eerste eenigzins geregelde stuk van het Engelsch tooneel, werd in het Christ-College te Cambridge, in 1522, gespeeld. Omtrent veertig jaren later declameerden de leden der Universiteiten van Cambridge en Oxford dramatische gedichten, in 't Engelsch en Latijn, voor Koningin elisabeth. Een opstel van dat soort, door een geleerd Doctor in de theologie, te Cambridge, had, zegt men, de eer van zijne Majesteit jacobus I zoetelijk te doen insluimeren.

{==530==} {>>pagina-aanduiding<<}

Warton meent dat deze opvoeringen in de hoogescholen voorname oorzaken zijn der ontwikkeling van den volkssmaak voor het tooneel. Het gezelschap liefhebbers dat men de gentlemen of the inn's court heette, droeg niet minder door zijne schriften en spelen daartoe bij. Een student van Gray's inn, die later Doctor in de regtsgeleerdheid werd, john ross, schreef een stuk, dat in 1511 in de zaal van het gezelschap werd uitgevoerd. Het treurspel Forrex en Porrex, het eerste heldenstuk van 't Engelsch tooneel, werd, in 1561, in Whitehall voor Koningin elisabeth vertoond door de studenten van Inner-Temple.
Wij hebben gezien dat in Frankrijk en Italie de adellijke en rijke liefhebbers veel vroeger bestaan hebben dan de kunstenaars van beroep; maar in Groot-Brittannië ontstonden al spoedig loontrekkende acteurs: de vertooningen aan het hof en bij de grooten werden daar meestal door betaalde acteurs uitgevoerd. Sedert de eerste daarstelling van een schouwburg in Engeland en Schotland zijn er tooneellisten in dienst der Koningen geweest. De eenige tooneelmatige vertooningen waarin de koninklijke personen en die van hooge geboorte zich verwaardigden op te treden, waren zinnebeeldige divertissementen, welke de gewoonte aan alle feesten ten hove verbond.
Deze luisterrijke vertooningen kregen langzamerhand een verhevener karakter, en losten zich op in dramatische gedichten, maskers genaamd, in welke zich eenige belangrijke daad met bekoorlijke poëzij vereenigde. Milton en ben johnson maakten zich ook door zulke werken onsterfelijk.
De Arcadiërs van milton werden, op het kasteel Harefield-Place bij de Gravin-weduwe van derby, door de kinderen dier edele vrouw, vertoond. Men speelde den Comus, in 1634, te Ludlow, bij den Lord President der provincie Wallis; de zonen en dochters van den Graaf van bridgewater vervulden de rollen.
Onder de regeringen van jacobus I en zijnen opvolger bereikte dit vermaak zijn hoogsten luister. ‘Met zoo veel pracht omgeven’ - zegt giffard - ‘werd het spelen in deze gedichten aan geen gewone acteurs overgelaten. Men schreef ze voor prinsen, en prinsen alleen voerden, volgens bacon, ze uit. De beide seksen des hoogsten adels volgden het voorbeeld van den Koning en der Koningin, en vervulden de rollen.

{==531==} {>>pagina-aanduiding<<}
Men mag twijfelen of ooit zoo veel bekoorlijks, bevalligs en schoons eenen anderen dichter is dienstbaar geweest, dan aan ben johnson. Men meent dat de zangers, spelers van beroep waren, maar dat de edeler personen de zamenspraken en de dansen uitvoerden; welke laatsten men daarom niet te moeijelijk maakte.
Men zou een merkwaardig boek kunnen schrijven over die schitterende, zinnebeeldige en fantastische schouwspelen, welke door de veres, de derbys, de bedfords, de cliffords, de arundels en andere in de geschiedenis vermaarde familiën zijn beroemd geworden. In het masque of blackness van johnson vertoonden de Koningin, en de Gravinnen van suffolk, derby, effingham, en herberts de moorsche vrouwen. ‘Zij hadden’ - zegt Sir dudley carloton tamelijk naïf - ‘het gelaat, en de armen tot aan de ellebogen zwart gemaakt, maar 't stond haar niet zoo goed als de natuurlijke kleur.’ - ‘In het masque Oberon’ - verhaalt Sir john finnet - ‘sloop de kleine Hertog karel (later karel I) gestadig naar de bekoorlijke danseressen.’ Het schitterend divertissement bij de bruiloft van Lord haddington, in 1608 uitgevoerd, verduisterde, door zijne pracht, al de vroegere divertissementen, zelfs dat op de landhoeve van boyle, eenige maanden vroeger uitgevoerd. De elf liefhebbers die er in optraden hadden elk omstreeks f 4000. - voor hun costuum betaald.
Eene proeve om deze spelen weder in trek te brengen werd onder karel II genomen. De twee aanstaande Koninginnen maria en anna traden toen, in het masque Calisto, op, met een aantal liefhebbers en liefhebsters uit den hoogen adel. Het stuk was van crown, en de ongelukkige Hertog van monmouth was een der dansers. Evelyn zegt er van: ‘Ik heb dezen avond een stuk gezien, alleen door dames uitgevoerd; onder deze waren 's Konings dochters maria en anna en mijne lieve vriendin Mevrouw blagg, die de voornaamste rol vervulde en er zich uitmuntend van kweet.’
Daarmede hielden deze spelen in Engeland op.
De liefhebberij-tooneelen zijn omstreeks 1820, op het vaste land weder in den smaak gekomen. Stukken, naar de Lalla Rookh en Ivanhoe bewerkt werden opgevoerd met eene pracht, bij welke die der oude masques naauwlijks was te vergelijken. In Lalla Rookh, te Berlijn in 1822 gespeeld, traden de Keizer

{==532==} {>>pagina-aanduiding<<}
en Keizerin van Rusland op als feramors en lalla rookh, de Hertog van cumberland als abdallah, en de andere personaadjes werden uitgevoerd door de prinsen en prinsessen van den bloede, en de voornaamsten van 't hof en der Berlijnsche burgers.
Wij hebben niet gesproken van 't geen er gebeurde tijdens de overheersching van cromwell, toen de openbare schouwspelen gestreng waren verboden. Er werden toen voorstellingen gegeven door Sir william davenant op Rutland-House, maar ook andere dergelijke vertooningen, nu en dan, op de kasteelen des adels. Dat gebeurde heimelijk, doch somwijlen ook onder toelating der plaatselijke besturen; maar zij behooren niet tot de geschiedenis van de liefhebberij-tooneelen; want zij dienden voornamelijk tot ondersteuning van de broodelooze acteurs.
Sedert karel II tot aan het einde der laatstvorige eeuw doet zich weinig belangrijks op. Men vindt in de gedenkschriften van Lord clarendon, onder dagteekening van 1751, de volgende opmerkelijke aanteekening: ‘Den 7 (?) moest men over de wet op de naturalisatiën beraadslagen; doch de kamer schorste hare werkzaamheden om naar Drury-Lane te gaan, waar Othello door den Heer delaval en zijne familie werd opgevoerd. Het getal der voorname aanschouwers was zoo groot, dat zelfs de gallerij der knechts met ordebanden overdekt was.’
De vertooningen van de Hertogin van queensberry ten vermake van hare koninklijke gasten, hadden niets merkwaardigs, dan dat zij Lord bute gelegenheid gaven om met zijne fraaije beenen, waarop hij trotsch was, in de rol van Lothario te pronken.
Wij kunnen ook nog op de dramatische feesten van Winterslow aandachtig maken, waar charles fox, die groote acteur op het staatstooneel, de personaadjen van Horatio, in de Belle repentante en van Sir harry in the High life below stairs voorstelde. Ook in de Jane Shore trad hij op, toen de schoone Lady sarah bunbury de titelrol vervulde.
Richmond-House bezat insgelijks een tooneelgezelschap uit de groote wereld, waarvan de buitengewone aantrekkelijkheid eens de zitting van het Parlement bekortte en zelfs den Heer pitt als betooverde. Zoo het waar is, dat dit gezelschap toen de eer had van de Heeren pitt, fox, en sheridan in dezelfde

{==533==} {>>pagina-aanduiding<<}
fiacre te vereenigen, dan zou men van dat rijtuig met regt mogen zeggen: sideraque alta trahit, en dit feit vooral wel waardig zijn, om door den geschiedschrijver van de liefhebberij-tooneelen vereeuwigd te worden.
Onze bijdragen zijn welligt reeds te uitvoerig, en toch moeten wij nog spreken van eene Iersche stad, die door een liefhebberij-tooneel zoo vermaard is geworden, dat men over de spelen harer liefhebbers een geheel boekdeel geschreven heeft.
De stad Kilkenny, die hen van 1802 tot 1809 zag spelen, heeft oude regten op de belangstelling van alle tooneelvrienden. De vermaarde bale, wiens treurspel Pammachius, in 1544, in het Christ-College te Cambridge, werd vertoond, bewoonde, als Bisschop van Ossory, eenigen tijd het paleis van Kilkenny, en twee zijner Bijbelsche stukken werden, volgens zijn eigen getuigenis, bij het kruis op de markt dier stad uitgevoerd. Toen maria als Koningin te Kilkenny werd uitgeroepen, speelden er de jonge lieden des voormiddags een stuk getiteld: de beloften van God onder de oude wet; de uitvoering met zang afgewisseld, had mede plaats bij het kruis op de markt, onder geleide van een orgel. Des namiddags vertoonden zij de prediking van johannes den Dooper, den doop van jezus, en de verzoeking van jezus in de woestijn.
Tot het midden der achttiende eeuw levert Ierland verder weinig bouwstof tot de geschiedenis der liefhebberij-tooneelen. De vorderingen der tooneelkunst waren zoo langzaam in dit land, dat men, in 1600, toen Engeland reeds de verhevene voortbrengselen van shakespeare bewonderde, nog, voor Lord montjoy, te Dublin het oude treurspel Forrex en Porrex opvoerde. Toen echter in Engeland de smaak voor de liefhebberij-tooneelen herleefde, had hetzelfde ook in voorname kringen van Ierland plaats. In 1759 werden er een aantal voorstellingen te Lurgau, de residentie van 't voorname Iersche Parlementslid william brownlow, gegeven. Aan deze voorstellingen heeft men het stuk Midas te danken, zegt onze berigtgever. Het werd voor eene bijzondere gelegenheid, door een lid van 't liefhebberij-tooneel, Mr. kane o'hara gemaakt en bestond aanvankelijk uit maar één bedrijf, waarin apollo in wolken nederdaalde. De leden der familie brownlow verdeelden de rollen onder zich, behalve die van pan, welke de schrijver voor zich-zelven behield. Het werk werd nader-
{==534==} {>>pagina-aanduiding<<}
hand herzien, verbeterd en aanmerkelijk vermeerderd eer 't werd uitgegeven. Men voegde er ook eene voorafspraak bij van Jupiter, statig in eenen leuningstoel gezeten.
Op deze voorstellingen volgde, in 1760, eene soort van Jubilé, te Castletown, de woonplaats van den Heer thomas conolly, waarbij, nadat men het eerste gedeelte van hendrik IV had gespeeld, hussy burgh, de aanstaande Baron van den Exchequer, een der schranderste advocaten van Ierland, eene voorafspraak declameerde. In 1761 wijdde de Hertog van leinster zijn vorstelijk kasteel Cartown in, met eene reeks van voorstellingen. Op eene lijst van de personen die het zangspel the Mendicant uitveerden, vindt men, onder anderen, Lord charlemont en Lady louisa conolly. Een andere naam, welken men hier gansch niet verwachten zou, is die van den eerwaarden Deken van Marly, later Bisschop van waterford, die de rol van lockit vervulde. Deze waardige wedergade van den Kardinaal ribbiena, aan het hof van Paus leo X, declameerde eene voorafspraak van hem-zelven, waarvan dit het slot is: ‘Als deze vermomming is afgeloopen, wordt weêr elk onzer wat hij werkelijk is: lockit zal ophouden een grappenmaker te zijn, en de stokbewaarder is weêr een langdradig godgeleerde.’
Onder de verdere belangwekkende voorstellingen in het boekwerk over het tooneel van Kilkenny vermeld, trekken vooral die vertooningen de aandacht, welke, in 1771, bij Sir hercules langrishe en den Heer henry food gegeven werden. De twee beroemde redenaars grattam en flood speelden er voor de doodelijke vijanden macbeth en macduff; 't was eene soort van voorteeken van hunnen toekomstigen naijver. De naam van grattam komt ook nog in 1776 voor. Na eene vertooning van 't masque Comus, op 't landgoed van den Heer david la touche, werd er eene slotrede van den vermaarden redenaar voorgedragen. Dit, meent men, is het eenige stuk in dichtmaat van dezen doorluchtigen Ier. De verzen van groote staatsmannen zijn merkwaardig, zelfs wanneer zij maar middelmatig zijn, gelijk die van cicero (?). Er zijn, laatstelijk, eenige verzen van burke uitgegeven; en wie zijn proza te dichterlijk vindt zal ongetwijfeld tevreden wezen, als hij zijne verzen zoo prozaïsch ziet uitgevallen. Pope zeide, misschien met te veel hoogmoed op zijne kunst: ‘dat uit de ontbinding van een dichter een staatsman geboren wordt.’ Zoo deze regel waarheid behelst, moet de ontbinding van burke al ver gevorderd zijn geweest, toen hij deze verzen maakte.
Wij zullen de verschillende vertooningen, welke die van Kilkenny voorafgingen, niet opsommen; maar merken nog aan, dat op de lijsten der liefhebbers, die, in 1785, op het kasteel van Shane ten tooneele traden, een naam voorkomt die alle Iersche harten doet kloppen; die namelijk van Lord eduard fitzgerald.
Met het tooneel van Kilkenny verdwenen de laatste overblijfselen van de liefhebberij-tooneelen in Ierland. ‘Vaarwel, maatschappij!’ waren de laatste woorden, die een der medestan-
{==535==} {>>pagina-aanduiding<<}
ders van den zamenzweerder berton sprak, op het oogenblik dat hij zijn hoofd onder de noodlottige bijl legde. ‘Vaarwel, maatschappij!’ hadden ook de laatste woorden van Ierland mogen zijn, toen de vereeniging met Engeland was bepaald. De letteroefeningen, de letterkundige uitspanningen zijn er vervangen door bittere en woeste twistredenen. In plaats van voor tooneelvertooningen heeft de adel dezer dagen zijne zalen voor raadsvergaderingen ingerigt. Waar de welluidende toonen van grattam en flood het tooneel deden weêrgalmen, daveren nu de hartstogtelijke klanken der kampioenen over kerkelijke geschillen. De spelen van otway en shakespeare zijn geweken voor treurspelen, waarin het bloed is vergoten door de hand des beuls.
Het merkwaardige boek over het Kilkennysche tooneel, zal eens een schat zijn voor den boekverzamelaar. Het bevat de afbeeldingen van al de beroemde liefhebbers die er gespeeld hebben: grattam, thomas moore, james corry en anderen. Vooraan staat het portret van den grondlegger des gezelschaps, richard power, en diens lofrede. ‘Hij was’ - zegt de Schrijver - ‘een der dienstvaardigste en medelijdendste menschen die, aan onbegrensde welwillendheid, de uitstekendste talenten paarde welke Ierland misschien ooit heeft voortgebragt. Men heeft, met reden, van hem getuigd, dat hij zich nooit vijanden maakte en nooit iemands vriendschap verloor. Hoewel het land door burger- en religietwisten werd beroerd, was er geen enkel mensch, die tegen hem, hoe overigens zijne godsdienstige en staatkundige denkwijzen waren, vijandelijke gevoelens koesterde. Deze liefde des volks was echter niet een gevolg van schroomvallige toegevendheid, of overmatige voorzigtigheid. Zijn welwillende aard maakte 't hem tot een lust anderen gelukkig te maken; hij vreesde meer van anderer rampen te hooren, dan zelf rampen te ondervinden. Vaardig met goedkeuring, traag met berisping, toegevend omtrent dwalingen, moedigde hij verdiensten aan. Maar er was ook iets in hem, waarop al wat laag en verachtelijk was afstuitte, en als er vastheid noodig was liet zijne onomkoopbaarheid geene schikking toe, en vreesde zijn moed geenen strijd.’
(Uit het Fransch.)




Allerlei,

Uit den vreemde en van nabij.

Medegedeeld door C.G. Withuys.

1.


	Geleerdheid.
Ik weet SAVANT verstaat latijn, 
Zijn roem rust op dien vasten grond; 
Maar zeg mij eens: wát zou hij zijn 
Indien hij géén latijn verstond? 



{==536==} {>>pagina-aanduiding<<}

2.


	Gelukkig effect.
mak rijmbol heeft het uitgeschreeuwd, 
Wat eer zijn treurspel heeft genoten: - 
Ja, 't is gespeeld, en niet gefloten; - 
Hoe kan men fluiten, als men geeuwt? 


3.


	Verre toekomst.
De Waarheid héérschen? - 't Heeft geen schijn: 
't Belang regeert; hoe velen 't wraken. - 
Zoo ras 't gelukt de móóren blank te maken, 
Zal 't ánders zijn. 


4.


	Bij een portret.
Europa hing aan zijn behagen; 
Hij overwon 't in vijftig slagen, 
Maar kwijnde en stierf op St. Heleen: 
Wat was hij groot! Wat was hij kleen! 


5


	Broosheid.
Ik zag hem als een godheid eeren. 
Hoe dreigend stak hij 't hoofd omhoog; 
Wat weerlicht schitterde uit zijn oog; 
Hij scheen den donder te overheeren. 
Elk bukte voor zijn kracht en moed; 
Wie hem weêrstond vertrad zijn voet. 
Ik ging voorbij met heimlijk beven.... 
Kwam weêr, en zag naar allen kant: 
Waar was de groote man gebleven? - 
Toen 'k weêrkwam lag hij onder 't zand! 


6.


	Elk naar zijn aard.
Een honigbij, op honig uit, 
Streek gonzend over gras en kruid 
En dronk uit alle bloemen. 
‘Dat kan ik’ - sprak de tuinmansvrouw - 
‘Hoe elk met lust uw vlijt aanschouw' 
Toch niet verstandig noemen. 
Zie, hoe gevaarlijk bloemen zijn: 
De spin verzamelt er fenijn!’.... 
 
‘Ja’ - sprak de bij, met kinderzin - 
‘Maar ik vind honig; 'k ben geen spin.’ 







{==537==} {>>pagina-aanduiding<<}

Mengelwerk.

Geschied- en oordeelkundige beschouwing der gevoelens van de oude volken aangaande het zamenstel des heelals, en in iiet bijzonder van de kosmische stelsels der Grieksche wijsgeeren en sterrekundigen.

Medegedeeld door J.A. Bakker, te Rotterdam.

(Vervolg van bl. 516.)

II.

Terwijl zich tot nog toe aan ons, in de Ionische en Pythagorische scholen, twee voorstellingen van het wereldgebouw voordeden, die in regelregte tegenspraak met elkander staan, verloren toch (bij de laatste aanhangers daarvan) hare stelsels het oorspronkelijk zuivere karakter en begonnen er gemengde voordragten van te ontstaan. Dit geldt voornamelijk van eene latere Ionische en een tweede Italische school, die ieder op hunne wijs eene versmelting van de beide stelsels wilden te weeg brengen. Wetenschappelijke vooruitgang en oorspronkelijk onderzoek mogen wij op dien weg wel niet verwachten; maar er doen zich bepaalde en afgeslotene vormen van eene opvatting des Kosmos voor, die eigenaardigheid genoeg bezitten om in de geschiedenis der kosmische stelsels eene plaats te vinden.
Hierom wenden wij ons het eerst tot de tweede Italische school, die naar de stad Elea, de naam van Eleatische verkregen heeft. Hare stichter xenophanes van Colophon was een Ioniër van geboorte en bragt de Ionische wijze van beschouwing naar Italië, die zich echter moest wijzigen naar de groote resultaten eener zoo magtige en wijsgeerige vereeniging als toen de Pythagorische was. Xenophanes nam dus de Pythagorische bestanddeelen op, zonder de Ionische te laten

{==538==} {>>pagina-aanduiding<<}
varen, waarvan het gevolg was, dat zijne voorstelling zich niet tot eene zuivere stelselmatigheid en innerlijke consequentie ontwikkelde.
De grondstelling dat de aarde oorspronkelijk de vaste bodem van alles is, blijft bij hem heerschende. Hij drukt dit uit door de woorden, ‘dat de aarde in het oneindige (apeiron) hare wortels schiet.’ Deze uitdrukking heeft ons aristoteles (1) bewaard, en wij kunnen, om hare bijzondere eigenaardigheid, niet twijfelen, dat zij van dien ouden wijsgeer zelf afkomstig is. Het is moeijelijk eene bepaalde beschouwing er aan te verbinden, doch hij schijnt er mede te willen zeggen, dat de aarde niet als eene vlakke schijf op het water drijft, zoo als thales stelde, noch een vrijzwevend lichaam in het middelpunt der wereld is, zoo als pythagoras leerde. Echter neemt hij de bolvormigheid aan; wel niet van de aarde, maar van den ganschen Kosmos. De god van xenophanes, daarmede eenzelvig (ident), heeft dezelfde gedaante; waarin wij de leer van pythagoras van het bolvormige heelal wedervinden. Hij schijnt zich de aarde zóó te denken, dat zij de helft van den wereldbol vervult met hare vaste massa, zonder door het water of de lucht gedragen te worden. De aarde is van onderen door niets anders begrensd dan door de grenzen van het heelal zelven. Dit schijnt de eenig mogelijke wijs te zijn om de van aristoteles aangevoerde woorden, met de voorstelling van den wijsgeer van Elea te vereenigen. Zulk eene beschouwing van xenophanes zoude zeer wel passen in den voortgang van thales op anaximander. De eerste beschouwde de aarde als eene dunne schijf op het water drijvende; de andere gaf haar eene dikte van ⅓ van hare middellijn; xenophanes gaf haar eene dikte tot aan de grenzen van het heelal. (2)
Eenvoudig, duidelijk, en zonder moeijelijkheid in de verklaring, is het gevoelen van parminedes over de zamenstelling des wereldgebouws; het staat in eene onmiddellijke afhankelijkheid van dat van pythagoras.

{==539==} {>>pagina-aanduiding<<}

Parmenides leert: de wereld, het Al, het geheel van al het bestaande, en tevens zoo wel te gelijk God als Kosmos, is bolvormig, de hemel vormt de grens tegen het Niet, als eene huid die het geheel omringt. In het midden bevindt zich de aarde die eveneens bolvormig is. Hiermede is alles gezegd en afgedaan, wat van het kosmische stelsel van parminedes wetenschappelijk aangevoerd kan worden; al het overige valt onder den zinneschijn, is aan de meening en het bedrog onderworpen, en kan met evenveel waarschijnlijkheid anders zijn, dan het zich aan ons voordoet. De brug tusschen het algemeene en bijzondere is hier afgebroken, en de middelen van onderzoek en bewijsvoering ontbreken geheel.
Volgens het getuigenis van posidonius bij strabo, heeft parmenides het eerst de aarde in streken of zonen verdeeld en wel in vijf en heeft aan de middelste, of heete en verzengde, eene groote uitgestrektheid gegeven. Hierin is hij ook van pythagoras afhankelijk, die de bolvormige aarde ook in het zuidelijk halfrond als bewoond aannam. De klimaten werden dus regelmatig naar de breedtegraden verdeeld, zoodat ook de zuidelijke hemispheer zijne gematigde en koude zone heeft; de heete wordt door de evennachtslijn doorsneden. Waarschijnlijk had parmenides reeds kennis van de reis van hanno verkregen, waardoor het verhaal van die onder pharao necho gedaan, in een ander licht verschijnen moest.
Het behoeft naauwlijks herinnerd te worden, dat door deze leer van parmenides over de zonen, die van het centraalvuur uitgesloten is, en dat dus het gevoelen van dien wijsgeer tusschen deze en die van pythagoras in ligt. Wij zien hier echter reeds de bestanddeelen zich geldend maken, die later de veronderstelling van het centraalvuur geheel zouden doen vallen. Parmenides heeft dit met zijn voorganger gemeen, dat hij den Kosmos door grenzen van het ledige of het niet afsluit; waarin de Ionische zienswijze gehuldigd is. (3)
Het is veel moeijelijker de kosmische voorstelling van empedocles tot eene stelselmatige éénheid te brengen, omdat hij als een eklektiker de Pythagorische en Ionische wijze van

{==540==} {>>pagina-aanduiding<<}
aanschouwing met eene zekere willekeurigheid dooreen mengt. Het wereldgebouw is begrensd en bolvormig, de hemel is eene vaste gewelving; (4) bij diogenes laërtius (5) wordt hij kristalaardig genoemd. Deze kristallijne hemel heeft eene beweging. (6) Als de hemel zich beweegt staat de aarde stil. Is de aarde bij empedocles een bol, of, naar de Ionische beschouwing, eene schijf? Diogenes laërtius meldt, dat hij de maan als eene schijf aanzag, hetgeen er niet voor pleit dat hij de aarde voor eenen bol zoude gehouden hebben.
Wij vinden inderdaad bij empedocles eene voorstelling van den Kosmos, die wij als eene Pythagorische leer van het centraalvuur in Ionische vormen zouden kunnen beschouwen. Volgens plutarchus (7) neemt empedocles twee hemispheren aan; dat is: eenen uit twee hemispheren bestaanden hemel, waarvan de eene geheel vurig is, de andere uit lucht met een weinig vuur vermengd bestaat, zoodat de zijde onder welke wij wonen de nachtzijde is. Hij neemt dus geen eentraalvuur maar een vurigen halven bol des hemels aan, die de helft der aarde omringt die wij niet bewonen (8). Deze zijde des hemels noemt hij de regter of bovenste, zoodat hier op den hemel overgedragen wordt wat bij de Pythagoreërs van de aarde geldt. Empedocles schijnt zich deze beide hemispheren dwars doorgesneden gedacht te hebben, en deze doorsnede vormt de aarde met de zee die haar omringt, zoodat hij zeggen kan: ‘Vuur is onder de zee’ (9). Hij schijnt dus weder als bij de Ioniërs eene breede vlakke aardschijf aangenomen te hebben. Hij zoekt naar gronden waarom de aarde in het middelpunt van den hemelbol vast blijft staan en niet valt; de draaikring die door de snelle omwenteling des hemels ontstaat, houdt haar op hare plaats. Aristoteles zegt ons dit op twee plaatsen (10), waar de vergelijking met een snel gedraaid vat voorgesteld wordt.
Dat empedocles de aarde niet als eenen bol aanzag, kan

{==541==} {>>pagina-aanduiding<<}
uit andere gedeelten zijner leer afgeleid worden. Hij zoekt naar verklarende gronden voor de scheefheid der ecliptica en de strekking van de pool. Deze strekking is eene andere geweest, en de zwaarte der zon heeft den hemel naar het zuiden doen neigen (11). Eene verklaring die bij de bolvormigheid der aarde niet alleen overtollig maar onmogelijk is. Uit dit alles schijnt te volgen, dat empedocles de wereld van thales met een tweede halfrond vermeerderd heeft, ofschoon het niet zeker is, dat hij de zijde der aardschijf die naar den vurigen hemispheer toegekeerd was, als bewoond aannam. Hij wil over het algemeen naar de gewone volksmeening terug, omdat hij de meer verhevene gedachte der Pythagoreërs, waarvan hij zich niet geheel kon losmaken, in haar wezen niet kon vatten. Het is door een gebrek aan wiskundige vorming en mathematischen zin, dat hij met heraclitus en de meeste Ioniërs gemeen had, dat zijne beschouwingen duidelijkheid en juistheid missen. Wat in de leer van empedocles onduidelijk blijft, verklaart zich door zijne navolgers: van hem kan men een overgang op anaxagoras en van dezen op leucippus en democritus maken. Dit verband van hunne kosmische beschouwingen wordt ook door simplicius (12) aangeduid.
Over het wereldstelsel van anaxagoras bezitten wij geen zamenhangende berigten. Daar wij echter bij hem de draaikring van empedocles wedervinden en hij de leer van de omdraaijing des Ethers voordroeg, kunnen wij hun zonder twijfel de bolvormigheid des hemels toeschrijven; moeijelijker is het echter te bepalen hoe hij over den vorm der aarde dacht. Zijne kosmische denkbeelden laten zich uit andere omstandigheden eenigzins opmaken. De meteoorsteenval te Egos Potamos (13) schijnt op anaxagoras eenen grooten indruk gemaakt te hebben; de aërolith had de dubbele grootte van eenen molensteen, en hij hield het er voor, dat die uit de zon gevallen was; waarschijnlijk omdat het bij dag plaats had. Hij meende dus een stuk van de zon gezien en betast te hebben, en de uitspraak van thales, dat de sterren aardach-
{==542==} {>>pagina-aanduiding<<}
tig zijn, bevestigd te zien. Daarom zag anaxagoras de zon als een klomp gloeijend ijzer aan.
De wijsgeer van Clazomene ging zelfs eene schrede verder en leidde daarvan eene theorie van het ontstaan der sterren af. De sterren zijn gedeelten der aarde, zij zijn daarvan losgerukt door het geweld des snel omdraaijenden Ethers, zij ontbranden hierdoor, en volbrengen daardoor hunnen loop in den ommezwaai des hemels (14). De bronnen waaruit wij dit ontleenen komen woordelijk met elkander overeen. Geldt dit ook van de zon? Men zou dit bevestigend kunnen beantwoorden, daar anaxagoras zich die klein voorstelde: hij gaf haar de grootte van den Peloponnesus (15), terwijl de Placit. phil. (16) zegt, dat hij ze veelmalen grooter dan dit schierëiland stelde. Dit is echter een misverstand, naar eene valsche analogie opgemaakt. Thales, anaximander en alle overige Ionische wijsgeeren hielden het voor zeker, dat de zon veel grooter is dan zij schijnt, en namen daarbij de aarde tot maatstaf. Doch anaxagoras wil eene juiste bepaling op eene kleine schaal voordragen, omdat zij dan als een deel der aarde zou kunnen aangemerkt worden. Wij bekomen hier eene theorie veel gelijkende op die welke, in de nieuwere tijden, de planeten als afgestoten deelen van de zonnemassa heeft aangezien, en daardoor hunne planetarische beweging rondom haar heeft pogen te verklaren.
Eene andere vraag is het: of dit vormingsproces nog voortduurt, of de Ether nog stukken van de aarde afbrokkelt en doet ronddraaijen? Volgens plato (17) zou men dit bevestigend kunnen beantwoorden. Daar de aarde dus in aanraking met den Ether blijft, doet zich verder de vraag naar hare gedaante voor. Het schijnt dat anaxagoras haar niet als bolvormig aannam, maar haar als Ioniër als eene platte schijf aanmerkte, die door de snel omdraaijende Ether als op eene draaibank aan hare randen werd afgerond: eene uitdrukking, die, zoo als wij gezien hebben, herodotus van de wereldkaart van anaximander gebruikte.

{==543==} {>>pagina-aanduiding<<}

Zoo scheen door anaxagoras de oude Ionische voorstelling weder in eere te komen, en zich in eenen vasten vorm voor te doen, en tevens de onmiddellijke zinnelijke waarneming tegenover de ideale theoriën der Pythagoreërs gered te worden. De aarde was weder het hoofdligchaam van het heelal en alle andere van haar afkomstig. Er was een teruggang van de grootsche en ruime denkbeelden der Pythagoreërs, tot de meer beperkte der Ionische school ontstaan, omdat de eerste niet alle verschijnselen konden verklaren, en den zinnelijken schijn met hunne theoriën moeijelijk overeen te brengen was.
Doch het evenwigt herstelde zich weldra: de Grieken konden in het onderzoek van de zamenstelling des Kosmos niet stilstaan; slechts bij zijnen leerling euripides, in zijn treurspel Phaëton (18) en bij diogenes van Apollonia spiegelt zich de leer van anaxagoras nog af. Wij kunnen de eigenaardige theorie van dien wijsgeer als een overgang tusschen de beschouwingen van empedocles en leucippus aanmerken.
Ofschoon wij van leucippus weinig narigten bezitten, zijn er echter een paar karakteristieke uitdrukkingen tot ons gekomen, die het wezenlijkste van zijne wereldbeschouwing doen kennen. De wereld is bij hem een hollen bol (19). De aarde gelijkt in hare gedaante een tympanon. Volgens varro (20) is een tympanon een hol en van onder gewelfd ligchaam, even als een keteltrom. Wij bekomen dus eene aarde die van boven vlak en van onder half bolvormig is. Dit past zeer goed met den vorm des heelals, waarvan de aarde de onderste hemispheer inneemt. Het schijnt dat dit het stelsel van xenophanes is, tot zijne volle duidelijkheid gebragt. Van dat van empedocles onderscheidt het zich dat dezen onder de aarde nog den vuurhemel aannam.
Wij vinden nog eene bijzondere meening van leucippus aangaande de scheefheid der ecliptica opgeteekend, voor welke empedocles reeds gronden gezocht had. Hij moest zulks evenzeer doen omdat hij de bolvormigheid der aarde had opgegeven. Hij hield de noordzijde voor onvriendelijker en kouder,

{==544==} {>>pagina-aanduiding<<}
de zuidzijde voor warmer en vruchtbaarder, daarom neigt zich de aarde naar het zuiden heen (21), zoo als een boom zich naar de zon neigt. Eene tegenovergestelde voorstelling van die van empedocles; want hier was de vroegere of normale toestand, dat de pool zich in het Zenith bevondt en zich meer naar den horizon verlegde; bij leucippus werd hij in den horizon aangenomen. Volgens hem had zich de pool opgeheven, volgens gene had die eene daling ondergaan, door dat de aarde zich zuidwaarts geneigd had. Het gevoelen van leucippus over den Kosmos komt dus meer met dat van xenophanes dan met dat van empedocles overeen. Democritus daarentegen nadert meer den laatsten, terwijl hij zich van den eersten verwijderd. Hieruit schijnt te volgen, dat leucippus voor empedocles te plaatsen is, hetgeen uit hoofde van de onzekerheid die aangaande zijnen leeftijd heerscht, van belang is op te merken.
Inderdaad wijkt democritus, die meestal door de oude en nieuwere geschiedschrijvers der wijsbegeerte met leucippus wordt zamengevoegd, nog zoo wezenlijk in zijne kosmische voorstelling van dezen af, dat empedocles tusschen beiden als overgangsschakel kan aangenomen worden. Democritus heeft ook de bolvormigheid des hemels als grens van het Al; eene zuivere Ionische voorstelling. Doch ten opzigte der aarde heeft hij eene geheel andere voorstelling dan die in zijnen tijd heerschende was: zij is bij hem schijfvormig (22) en aan de randen verhoogd en in het midden verdiept. Wij komen hier dus bij hem weder op het punt waarvan wij uitgingen, namelijk bij de Homerische voorstelling, met dit onderscheid: dat hier de hemel niet hemispherisch maar bolvormig is en in het midden is doorgesneden door de aardschijf, waarvan de bovenste vlakte bewoond wordt. Op de andere of onderste zijde is bij hem niets, zij kon dienen voor het schimmenrijk des volksgeloofs. Zij is zeker niet de betere lichtzijde; omdat de Democritische wijsbegeerte al het ideale en het streven naar iets hoogers dan het zinnelijke en zigtbare mist. Zij was eene zuivere materialistische philosophie, zoo goed als die van de XVIIIde eeuw en als die der laatste tijden.

{==545==} {>>pagina-aanduiding<<}

De discus of schijf van democritus verschilt wezenlijk van de tympanon van leucippus; niet alleen door de meerdere of mindere dikte, want bij leucippus vult de aarde de gansche onderste hemispheer, en bij den anderen is er nog lucht onder de schijf voorhanden die haar dragen moet; zij is als ‘een deksel op een pot’ (23). Hieruit volgt, dat de aarde zich onmiddellijk aan den hemel aansluit; de zee wordt niet door den hemel begrensd, maar door de aarde die haar in haren verhoogden rand omsluit, volgens haren ouden schotelvorm (24). Aristoteles (25) stelt de leer van democritus met die van anaximenes op ééne lijn; misschien omdat zij beiden de lucht voor het hoofdbeginsel hielden: de oude Ionische wijsgeer zal denkelijk geen bolvormigen hemel aangenomen hebben.
De meening van democritus omtrent den melkweg is nog bijzonder merkwaardig: zij ontstaat door de zamenvloeijing van het licht veler nabij elkander zich bevindende sterren (26). Macrobius, de Placit. phil. en galenus maken ook van dit gevoelen gewag, dat te meer verrassend is, als men het met dat van aristoteles vergelijkt, die den melkweg, als een meteoor, binnen onzen dampkring gelegen, aanziet (27). Eindelijk moet ook nog aangehaald worden, dat democritus met anagoras, in de maan bergen en dalen aannam (28), waardoor hare analogie met de aarde nog grooter werd. Empedocles had haar reeds als bewoond aangezien.
Als wij de wetenschappelijke teruggang nog verder vervolgen, komen wij op het stelsel van epicurus, waarvan echter niet veel te zeggen is. Hoewel hij de wijsbegeerte der natuur geheel veronachtzaamde, neigt hij zich nog meer dan democritus naar de onmiddellijke zinnelijke verschijning; vermits hij den vertikalen val der atomen stelde, terwijl de wijsgeer van Abdera eene kringvormige beweging daarvan aannam, zoo is bij hem de aarde nog duidelijker de grond en bodem van

{==546==} {>>pagina-aanduiding<<}
alles; want hij stelt bijna vast, dat men de zon en de maan, die onder de aarde hunnen kringvormigen loop voleindigen, als nieuw herboren bij hunne opkomst in het Oosten kan aanzien (29). Hij verklaart de maanëklips, door daar tusschen komende hemelligchamen, of een uitblusschen van haar eigen licht, en op de vraag, hoe groot de zon is, antwoordt hij: ‘zoo groot als zij schijnt.’ Het is echter opmerkelijk, dat lucretius carus, die groote bewonderaar van epicurus, met veel levendigheid het denkbeeld van de begrensdheid der wereld bestrijdt. Wij zien uit dit alles, dat er een duidelijk onderscheid tusschen de Ionische en Italische voorstelling van den Kosmos bestaat. De eerste heeft oorspronkelijk eene vlakke aarde, hetzij als schijf of als cylindersegment en daarover een vast hemelgewelf. De Pythagoreërs hadden van hunnen stichter eene bolvormige aarde in het midden van een spherischen hemel, waarin zij vrij zweeft: eene voorstelling die gedeeltelijk tot de Eleaten overgegaan is. Later hebben de Pythagoreërs de planetarische beweging der aarde om het centraalvuur en de oneindigheid des hemels aangenomen. Geen dezer gevoelens hebben zij bij de latere Ioniërs kunnen doen ingang verkrijgen, niet eens de bolvormigheid der aarde: alles wat de Ioniërs van hen overnamen bepaalt zich tot den spherischen vorm des hemels of het Al, terwijl zij, wat de aarde betreft, weder tot het oude gevoelen terugtraden, om eenen vasten bodem onder hunne voeten te hebben, en met de onmiddellijk zinnelijke aanschouwing niet te breken. Hun streven is overal op de ervaring en de waarneming gegrond, en hunne inductive methode van onderzoek kon zich met de stoute en ideale aanschouwing der Pythagoreërs niet
vereenigen, die echter de ervaring niet geheel van zich afstootten, maar veeleer uit haar nieuwe kracht tot hunne bespiegeling ontleenden. Hoe was nu de verhouding van den Attischen volkstam tot de beide genoemden? Wat heeft Athene opgeleverd in vergelijking met Miletus en Croton? Wij weten hunne verhouding in dichtkunst en wijsbegeerte. De Attikers verbonden het Ionische Epos met het Dorische lierdicht en schiepen den rijksten kunstvorm: het Drama. Ook kon Athene, dat hier weder het laatste kwam, den hoogsten palm in de wijsbegeerte wegdragen,

{==547==} {>>pagina-aanduiding<<}
omdat zij stelsels vormde die, zonder eklektisch te zijn, de gansche philosophie der Ioniërs zoowel als die der Doriërs in zich opnamen.
Wat weten wij van de kosmische beschouwingen der Atheensche wijsgeeren? Hebben zij hierin ook eene zoo groote hoogte bereikt? Volgens alle vermoedens moest juist de tijd van plato en aristoteles, rijk aan gedachten over den bouw en de inrigting der wereld zijn, zoodat het niet anders wezen kon of beide moesten daaraan een levendig deel nemen; hoe konden zij ook zulke groote wijsgeeren zijn, zoo als zij waren, zonder daaraan hunne meeste aandacht te schenken.

In de oudheid was men reeds in strijd of plato de wenteling der aarde om hare as leerde of niet; inderdaad een gewigtig punt voor de geschiedenis der wijsbegeerte, zoowel als voor die der sterrekunde. Ook in de nieuwere tijden hebben uitstekende geleerden daaromtrent verschillende gevoelens uitgebragt; in de laatste jaren rustte dien strijd, en het had den schijn als of zij tot eene beslissing gekomen ware.
In den Kosmos van a. von humboldt (30) lezen wij met duidelijke woorden, dat: ‘plato en aristoteles zich de aarde noch ronddraaijend, noch voortbewegend, maar als onbewegelijk in het middelpunt zwevend hebben voorgesteld.’ Zoo staan plato en aristoteles dus, naar deze uitspraak, geheel op eene gelijke hoogte in de gewigtige leer van de kosmische stelling van het wereldligchaam dat wij bewonen; beiden ontkenden hare dagelijksche en jaarlijksche beweging, en lieten den sterrenhemel - de zon, de maan en de planeten - om haar bewegen. Zij kwamen, niettegenstaande de verscheidenheid hunner wijsgeerige inzigten, en bij de tegenovergestelde rigting van hun wetenschappelijk streven, in hunne kosmische voorstelling overeen. Hoezeer dit bevreemdend en onwaarschijnlijk is, is men thans algemeen daarvan overtuigd, om zulks als vastgesteld aan te nemen, zonder dat men het nu meer noodzakelijk acht hiervoor bewijzen bij te brengen.
Ondertusschen heeft l. ideler in zijn voortreffelijk geschrift: Ueber das Verhältniss des copernicus zum Alterthum, reeds

{==548==} {>>pagina-aanduiding<<}
dit onderwerp opzettelijk behandeld. Hierin vinden wij een geheel ander oordeel over het gevoelen van plato aangaande de zamenstelling des wereldgebouws, want men treft er over de plaats in de Timeus, over welkers uitlegging het verschil was, het volgende aan: ‘Het schijnt mij veeleer geheel ondubbelzinnig toe, dat daaruit blijkt dat plato werkelijk aan eene wenteling der aarde om hare as gedacht heeft’ (31).
Na de verklaring van dit gevoelen door een zoo bevoegd geleerde, dat overigens door goede en duidelijke gronden ondersteund werd, is het inderdaad moeijelijk te begrijpen, hoe of deze beslissing der oude strijdvraag haren invloed heeft kunnen verliezen, zoodat zij voor een tegenovergesteld gevoelen geweken is.
De oplossing van dit raadsel ligt bij ideler zelf, die zijn in het jaar 1808 uitgebragt gevoelen in 1830 weder geheel teruggenomen heeft. In zijne uitmuntende verhandeling over eudoxus (32), zegt hij in het voorbijgaan in eene aanmerking (33): ‘Plato leert de wenteling der aarde om hare as niet, zoo als böckh overtuigend bewezen heeft.’ Deze woorden, waarmede ideler de verandering van zijn gevoelen meldt, komen met die van böckh in zijn geschrift over philolaus (34) overeen: ‘Ik heb elders onomstootelijk bewezen, dat in de Platonische Timeus de aarde als een vaststaand middelpunt voorgesteld is, zonder hare wenteling om de as, die men daarin heeft willen vinden.’
Dit elders heeft betrekking op een vroeger gelegenheidsgeschrift van dien geleerde: de Platonis Systemate etc., 1810, p. vi-xi. Dezen jeugdigen arbeid van dien beroemden Schrijver moet men eene groote kracht van bewijsvoering toeschrijven, om een ideler tot het herroepen van zijne vorige overtuiging te brengen. Het kwam dus o.f. gruppe niet onbelangrijk of te gewaagd voor, het onderwerp op nieuw te onderzoeken. In het belang der zaak-zelve moest dit ook ondernomen worden. Reeds op zich-zelf is de vraag gewigtig genoeg, en zij staat in zamenhang met eene geheele reeks van

{==549==} {>>pagina-aanduiding<<}
verdere vragen, die diep in de geschiedenis der wetenschappen en der wijsbegeerte ingrijpen. Om geregeld in dit onderzoek voort te gaan moeten wij met hem nog eens als twijfelachtig stellen, wat reeds als uitgemaakt goldt.
Seneca hield het reeds voor eene belangrijke maar onbesliste vraag: of de aarde waarop wij wonen om hare as wentelt of niet, zóó dat het gansche wereldgebouw rondom ons met eene ondenkbare snelheid ronddraait; of, dat de sterrenhemel stilstaat en de aarde in plaats daarvan dagelijks omwentelt. Ook plutarchus kende het hooge gewigt der vraag; hij was opmerkzaam op de meeningen van vroegere onderzoekers op dit punt, en heeft in zijne Questiones Platonicae een bijzonder hoofdstuk, waarin onderzocht wordt welk gevoelen plato daaromtrent koesterde, en hoe de besprokene plaats uit de Timeus moet uitgelegd worden. Plutarchus was echter niet de eerste die deze vraag opwierp. Wij vinden reeds bij cicero van dit strijdpunt gewag gemaakt, die zich op andere, waarschijnlijk Grieksche Schrijvers beroept, zonder ons die op te noemen. Hij zegt, nadat hij te voren duidelijk over de wenteling der aarde om hare as gesproken had, dat plato zulks in zijne Timeus leerde (35). Uit de vertaling van cicero van deze dialoog blijkt echter, dat hij voor zich zelf, van een tegenovergesteld gevoelen was, en de aarde als om een vasten as gehecht maar stilstaande beschouwde. Plutarchus verklaarde zich ook voor deze meening (36), maar op een zoo verkeerden en gezochten grond, dat het schijnt als of hij slechts naar een voorwendsel zoekt, om het toen algemeen aangenomen stelsel der sterrekundigen, aangaande de stilstand der aarde, niet tegen te spreken.
Böckh beroept zich voor zijne meening niet alleen op plutarchus, maar ook op galenus, timeus de sophist, proclus en simplicius. Het was dus eene algemeene overlevering bij de Platonisten, dat hun meester de ronddraaijing der aarde niet had voorgedragen, te meer daar hij nergens anders daarvan spreekt, en in den Phedo duidelijk den stilstand der aarde in het middelpunt van den Kosmos aanneemt. Doch de

{==550==} {>>pagina-aanduiding<<}
getuigenis van aristoteles (37) is hier van het grootste belang, en is geheel in tegenspraak met het gevoelen van böckh: ‘Eenige zeggen, de aarde bevindt zich in het middelpunt en draait zich om de door het gansche heelal gaande as, zoo als in de Timeus geschreven staat.’ Het is waar, de woorden van plato zijn duister, dubbelzunnig, doch niet door toeval of nalatigheid, maar met een kunstig opzet zoo gesteld; woordelijk vertaald, luidt de bewuste plaats (38) aldus: ‘De aarde, onze voedster, die gedraaid is om de door het Al gespannen as, maakte hij tot wachterin en voortbrengster van nacht en dag.’ Als hij verder van de woonplaats der zielen gewag maakt, zegt hij weder: ‘Eenigen plaatste de wereldschepper op de aarde, anderen op de maan, anderen op de overige organen (aanduiders?) van den tijd.’ Als de aarde in het middelpunt van den Kosmos onbewegelijk rust, kan zij geen orgaan van den tijd genoemd worden. Er kan dus uit de woorden van plato in de Timeus, volgens eene onbevooroordeelde uitlegging, alleen die zin gevonden worden, dien aristoteles daarin zag, en als men zich op autoriteiten wil beroepen, vallen die van simplicius, proclus en andere Platonikers, bij aristoteles geheel weg. Overigens stemt ook die wijsgeer uitdrukkelijk toe, dat plato in zijne Timeus, de aarde geene planetarische beweging geeft, maar haar in het middelpunt laat blijven; dat hij hierin van de Pythagoreërs verschilt, die haar om het centraalvuur laten draaijen; maar haar daarentegen om hare eigene as doet rondwentelen, om de wisseling van dag en nacht te verklaren, zoo als ons niet
aristoteles, maar plato-zelf zegt. Wij weten dus dat plato en aristoteles niet dezelfde kosmische denkbeelden koesterden, en wij weten waarin dit onderscheid gelegen was. Aristoteles heeft noch de voortgaande, noch de omwentelende beweging. Plato heeft hier de voortgaande niet, maar duidt de omwentelende aan: hij was dus eene schrede verder tot de waarheid genaderd.
De zoo even wederlegde meening, dat plato en aristoteles dezelfde voorstelling van het wereldgebouw zouden gehad

{==551==} {>>pagina-aanduiding<<}
hebben, sluit tevens in zich, dat plato in zijnen geheelen wijsgeerigen loopbaan dezelfde kosmische leer zoude gevolgd zijn. Dit onderwerp verdient wel eene nadere beschouwing.
In de geschiedenis der wijsbegeerte is het een gewone en dikwijls begane misslag, dat men aan een filozoof eene geslotene leer poogt toe te kennen, en daarbij den vooruitgang en de beweging der gevoelens en denkbeelden geheel over het hoofd ziet. Dit hangt met het vooroordeel te zamen, dat verandering van inzigten iets gebrekkigs en nadeeligs is. Men gelooft dus aan iederen wijsgeer een afgerond en volledig stelsel te moeten aanpassen. Onder deze methode lijden die filozofen het meest, die het grootst in het gebied der wetenschappen zijn; want hoe grooter, hoe bewegelijker en vooruitgaander zij waren, des te meer verwijderden zij zich van hunne voorgangers, van hunnen aanhang, ja, van zich-zelven. Geene wijsgeeren hebben hierdoor meer geleden dan juist plato en aristoteles, waarvan de meeste geschiedschrijvers der filozofie eene gedeeltelijk valsche voorstelling geven, die ons de ware grootheid en eigenaardigheid dezer buitengewone mannen meerendeels bedekt. Dit is onder anderen ook volkomen van toepassing op hunne leer van den wereldbouw en de ontwikkeling van hunne kosmische voorstellingen.
De schriften van plato zijn van eenen verschillenden tijd; zijne vroegste en laatste verschillen misschien meer dan eene halve eeuw, en gedurende dit tijdsverloop arbeidde de grieksche geest van verschillende zijden aan de ontwikkeling der hoofddenkbeelden aangaande het wereldgebouw, en plato nam daaraan een levendig deel. Het is reeds van voren zeer onwaarschijnlijk, dat hij in zijnen hoogen ouderdom, na een leven aan een onophoudelijk onderzoek gewijd, na den omgang met de meest wetenschappelijke mannen van zijne eeuw, nog op hetzelfde standpunt zoude volhard hebben, dat hij in zijne jeugd had aangenomen. Doch het blijkt uit zijne geschriften, dat hij zijn gevoelen over den Kosmos dikwijls veranderd heeft, zoodat het hoogst belangrijk is de opvolging dezer veranderingen en de aanleidingen daartoe, in zamenhang met de heerschende gevoelens zijner tijdgenooten na te gaan.
Volgens de aanduiding van diogenes laërtius is de Phedrus een der vroegste van plato's dialogen; de inhoud en vorm

{==552==} {>>pagina-aanduiding<<}
geven hiervan ook het inwendig bewijs. In deze zamenspraak vinden wij wel geen sterrekundig stelsel ontwikkeld, maar toch eenige voorstellingen die eene naauwe betrekking hebben op de wijze waarop het wereldgebouw gedacht is. Er is hier sprake van eene onder- en boven-hemelsche wereld, en de hemel is er ook voorgesteld als eene op de aardschijf rustende omgekeerde glazen klok, die het luchtruim daaronder van hetgeen daar boven is afscheidt. Deze gewelving is een vast ligchaam, als van kristal, zoodat hier van den ring des hemels gesproken wordt, als van een koepeldak waarop men wandelen kan. Dit is nog de oude Ionische voorstelling die plato nog niet verlaten had; er is niets nieuws noch oorspronkelijks in, maar zij is veeleer de populaire denkwijs die in Griekenland algemeen was, en die zich ook het natuurlijkste verbindt met hare mythische opvatting van den loop der sterren; in het bijzonder van de zon en de maan, die boven op het kristalgewelf hunnen dagelijkschen loop volbrengen. Zulk eene scheiding des bovensten hemels van het beneden luchtruim, heeft echter een veel dieperen zamenhang met de Platonische ideënleer, met het denkbeeld van eene stoffelijke en onzinnelijke wereld. Tot de zoo even ontwikkelde voorstelling behoort, dat de aarde vlak als eene schijf gedacht wordt. Deze vorm laat alleen de ware tegenstelling van boven en beneden toe, die bij de oud-Ionische wijsgeeren eene zoo gewigtige rol speelt, en ook door heraclitus zeer sterk werd voorgestaan. Van aristoteles weten wij, dat plato in zijne jeugd zich aan de school van heraclitus aansloot; hij heeft dus waarschijnlijk zijne kosmische denkbeelden daaraan ontleend, en met zijne ideën eener bovenzinnelijke wereld in verband gebragt.
Maar te Athene kon de jonge plato niet lang bij deze beperkte en onwetenschappelijke gevoelens volharden. Voorstellingen van eenen geheel tegenovergestelden aard, die nieuw en van een ruimer blik waren, drongen zich van het westen uit de school der Pythagoreërs, aan zijnen, voor al wat grootsch en verheven was, ontvankelijken geest op.
Na de verdrijving der volgelingen van pythagoras uit Italië, hadden eenige daarvan in Griekenland, onder anderen te Thebe en te Athene, zich nedergezet. De schriften van philolaus werden daardoor bekend, en plato kon hiervan niet onkundig

{==553==} {>>pagina-aanduiding<<}
blijven. Böckh heeft zelfs in de Phedrus sporen daarvan meenen te ontdekken Schleiermacher heeft dat wel niet willen toegeven, doch men is echter genoodzaakt reeds hier eenen, al zij het ook maar middellijken invloed te erkennen. De woorden waarop gedoeld wordt luiden aldus (39): ‘De groote Goden heerschen in den hemel; zeus zijnen gevleugelden wagen mennende trekt het eerste uit, alles verordenende en verzorgende, en hem volgt de schaar van goden en geesten, in elf optogten gerangschikt. Maar hestia blijft alleen in het huis der goden. Alle anderen, die tot het twaalftal der heerschende goden gevormd zijn, voeren de rijen aan, in de orde die aan ieder is aangewezen.’
De wijze waarop hier van hestia gewag gemaakt is, zou kunnen doen vermoeden, dat onder den mythischen vorm een wijsgeerige zin verborgen is, en op het centraalvuur gezinspeeld wordt. Voor het overige komen de twaalf hoofdgoden niet met het getal der planeten overeen; doch de geordende rijen, herinneren weder aan de Pythagorische denkbeelden. Men komt echter tot geen zamenhangend geheel, omdat eene wereldhaard met eene platte aardschijf en een hemispherisch kristalhemelgewelf daarover, volstrekt niet te vereenigen is. Wij hebben dus, indien men met böckh geneigd is het Pythagorische centraalvuur te herkennen, hier bij den jongen plato gelijktijdig en digt nevens elkander de voorstellingen der Italische en Ionische wijsbegeerte, die verre van onderling overeengebragt te kunnen worden, in stellige tegenspraak zijn. Op dit standpunt kon plato niet blijven staan.
Eene tweede zeer opmerkelijke voorstelling van het wereldgebouw vinden wij vervolgens in de Phedo, die wij voorzeker vele jaren later dan de Phedrus kunnen stellen. (40)
‘Vooreerst ben ik overtuigd geworden’ - zegt aldaar socrates tegen simmias - ‘dat als de aarde midden in den hemel staat, zij geen lucht noodig heeft om niet te vallen, noch eene ander ondersteuning behoeft, maar dat om haar in haren stand te houden, de doorgaande eenerleiheid des hemels

{==554==} {>>pagina-aanduiding<<}
en het evenwigt der aarde zelve genoegzaam zijn. Want een ding dat zich in evenwigt bevindt, in het midden van zulk een ander geplaatst, zal niet gedrongen zijn zich ergens meer of minder naar toe te neigen, en omdat het zich naar alle zijden in dezelfde betrekking verhoudt, zal het zonder neiging blijven.’ Hierop volgt eene beschrijving van de oppervlakte der aarde, die zelfs uit een geologisch oogpunt beschouwd, merkwaardig is.
Wij vinden hier eene zeer bepaalde kosmische voorstelling, die in het wezenlijke zeer van die in de Phedrus afwijkt, en in de gevoelens van plato daaromtrent een gewigtig keerpunt vormt. De aarde is geen schijf meer, de hemel geen kristallen klok, noch de aarde het laatste op zich zelf rustende vaste punt, en de hemel niet meer de grens van het onderen boven-hemelsche; maar zij is een bol die vervolgens met eenen twaalfledigen bal wordt vergeleken. Verder is deze aardbol in het wereldruim vrij zwevende, gewis eene ongehoord stoute gedachte, toen men die voor het eerst opvatte; zij behoudt hare plaats zonder ondersteuning door het evenwigt van den, overal van haar even ver afstaanden hemel, wier middelpunt zij inneemt. De aarde is groot, veel grooter dan zij ons toeschijnt en dan wij haar kennen; zij is niet alleen om de middelzee bewoond, maar overal rondom hare oppervlakte, aan vele andere zeeën; en toch is de aarde slechts klein, zeer klein in vergelijking met het wereldruim dat haar van alle kanten omringt.
Hetgeen vroeger de hemel heette wordt nu de grens van den dampkring, die aan alle kanten de aarde omgeeft en tot deze behoort, als eene lucht-oceaan op wier bodem wij leven, die op vele plaatsen gebroken, verweerd en uitgevreten is. Ten gevolge van een zinbedrog gelooven wij, dat de sterren zich aan de grenzen van den atmospheer bevinden, zoo als het nog in de Phedrus aangenomen werd; doch zij zijn veel verder: het wereldruim ligt daar tusschen, en zij bevinden zich aan den tegenovergestelden oever. De uiteinden van het wereldgebouw zijn dus hier wijder uitgestrekt en de hemel is op een grooteren afstand geplaatst. De tegenstelling van het zware en ligte heeft eene andere beteekenis bekomen, en wil niet meer op het onderscheid van het ligchamelijke en gees-
{==555==} {>>pagina-aanduiding<<}
telijke passen. Doch bij deze nieuwe voorstelling vergeet plato de tegenstelling van het aardsche en hemelsche, van eene zinnelijke en bovenzinnelijke wereld niet. Wij leven op den bodem van den lucht-oceaan; tot op zijne oppervlakte gestegen zijnde, zouden wij de aarde als een zuiver hemelsch wereldligchaam beschouwen, dat is: in eene eeuwige en onvergankelijke schoonheid, in het midden der andere hemellichten, in evenwigt en rust, terwijl zij nog als de kern van het heelal door plato aangezien wordt.
Of wij den hemelbol hier nog met vaste grenzen moeten aannemen, of dat de hemel naar alle zijden oneindig en open is, laten de woorden van plato eenigzins onbeslist; doch de uitdrukkingen van eenerleiheid, evenwigt en midden brengen ons nader tot het denkbeeld van eene bolvormige grens, die echter niet te stoffelijk moet gedacht worden. Hierin wordt de aarde, door het evenwigt rustend, op hare plaats gehouden, en wij vinden van eene wenteling om hare as nog geen gewag gemaakt; doch wij bemerken reeds een zachten overgang daartoe en eene zekere voorbeduiding. De aardbol wordt vergeleken met eenen twaalfdeeligen gestreepten lederen bal; zij heeft reeds hare polen en eene as.
Maar dit was nog geene as voor de ronddraaijende beweging der aarde, maar eene wereld-as. Al nam men de aarde als rustend aan, zoo moest men toch eene as voor de beweging des geheelen sterrenhemels vaststellen. Doch met eenerlei beweging kon men den verschillenden loop van zon en maan en van de planeten niet verklaren. Deze verklaring te vinden, gaf aan de oude wijsgeeren en sterrekundigen, ook aan plato, veel moeijelijkheid. Een pogen om dit vraagstuk op te lossen, bij de veronderstelling van den stilstand der aarde, in het midden van het wereldstelsel, vinden wij in het Xde boek der Republiek. Schleiermacher is de eenigste niet, die daarover klaagt, dat hij zich geene duidelijke voorstelling van dit wijdloopig beschreven en ingewikkeld mechanismus maken kan, waardoor de menigvuldige en verschillende bewegingen der hemelligchamen tot eene gemeenschappelijke teruggebragt moeten worden. (41) De oorzaak ligt in de zaak zelve. Er

{==556==} {>>pagina-aanduiding<<}
worden acht concentrische hemelkringen of spheren aangenomen, die elkander omvatten: een voor de vaste sterren als de buitenste, en zeven anderen voor de planeten, waarbij de Zon en de Maan gerekend zijn; verder voor Mercurius, Venus, Mars, Jupiter en Saturnus. Door deze bolvormige schalen gaat eene as (van diamant, door het noodlot als een spinrok tusschen de knieën gehouden), en elk dier kringen is boven en beneden daaraan vastgemaakt. Nu wordt het geheel in beweging gesteld en elk der hemelspheren aan welke eene bijzondere ster gehecht is, verkrijgt eene verschillende snelheid. Oogenschijnlijk is deze hypothese haren oorsprong verschuldigd aan de poging om, behalven de dagelijksche beweging des sterrenhemels, de ongelijke en teruggaande bewegingen der planeten te verklaren. Dat zij hiervoor ongenoegzaam is, moest spoedig bij nader onderzoek blijken. Deze hypothese bood dus geen rustpunt aan, maar moest weldra tot eene andere aanleiding geven.
De voorstelling in de Phedo wordt hierdoor niet opgeheven: de aarde blijft hier ook in het middelpunt van het wereldgebouw stilstaan, en het mechanismus in de Republiek kan als eene nadere ontwikkeling daarvan aangezien worden; ofschoon 't in elkander draaijen der hemelspheren iets eigenaardigs is, dat niet noodzakelijk was. Men kan dus hier ook eene geheel verschillende voorstelling aannemen; want terwijl wij in de Phedo eene vrijzwevende door het evenwigt gedragene aarde zien, omgeven van eenen enkelen spherischen sterrenhemel, omringd van evenzeer vrijzwevende planeten, zien wij hier integendeel eene poging, om door de aanhechting aan de kristallijnen spheren, op eene mechanische wijs de verschijnselen des hemels te verklaren. Dit is eene opvatting, die de oud-Ionische, welke zich in de Phedrus vertoont, eigenlijk veel nader staat, dan de voorstelling in de Phedo, waar men die kristallijnen spheren zeer goed ontberen kan. Er moet dus hier weder een bijzonder rustpunt in de Platonische kosmische voorstellingen aangenomen worden. Het zoude in de rij de derde zijn, indien het volkomen zeker ware, dat de Republiek na de Phedo is geschreven; maar daar nog over de chronologie van het eerste werk gestreden wordt, en c.f. hermann aan de verschillende boeken daarvan, eenen anderen

{==557==} {>>pagina-aanduiding<<}
tijd van vervaardiging toekent, zoude het zeer wel mogelijk kunnen zijn, dat het Xde boek der Republiek, hetwelk trouwens zich niet wel aan het IXde aansluit, van eene vroegere dagteekening dan de Phedo is: - juist omdat de daarin voorkomende kosmische voorstelling meer Ionisch en met die van de Phedrus verwant is; terwijl die in de Phedo eene Pythagorische opvatting doet doorschemeren. Hier in de Republiek is het stelsel geheel mechanisch, in de Phedo daarentegen is het dynamisch, en opent den weg tot een hooger standpunt, dat men met zulke mechanische voorstellingen volstrekt niet bereiken kan.
Dit hooger standpunt is aanvankelijk in de Timeus bereikt, door de stoutere en eenvoudiger hypothese van de wenteling der aarde om hare as. Men zou de woorden van plato aldaar, wat de aanhechting der aarde aan deze as betreft, in verband kunnen brengen met de door de knieën van het noodlot gehoudene spinrok of wereld-as, maar de ware meening van plato was eene andere, het was de zelfstandige wenteling der aarde om hare bijzondere as; dat wij tevens als het vierde Platonische denkbeeld van den Kosmos kunnen aannemen.
Hij was daardoor op den goeden weg om tot eene vijfde voorstelling op te klimmen, die nog meer tot de waarheid naderde. Hoe de leer van eenen vrijzwevenden aardbol tot de wenteling om hare as geleidt, die, in plaats van een wijdloopig en ingewikkeld mechanismus aan te nemen, een eenvoudiger stelsel aanbiedt, is duidelijk in te zien, even zoo leidt wederom, de wenteling der aarde om hare as, tot eene andere voorstelling, die haar geheel volledig moet maken; omdat zij, zoo als plato in de Timeus zelf zegt, slechts het verschijnsel der wisseling van dag en nacht verklaart, benevens de dagelijksche ronddraaijing van den sterrenhemel; terwijl zij de jaarlijksche beweging der zon in den dierenriem, zoowel als de bewegingen der planeten onaangeroerd laat, die nog als eene groote anomalie verschijnen moeten.
Er ontstaat eene hoogst belangrijke vraag: of plato bij de eenvoudige wenteling der aarde om hare as is blijven staan, dan of zijn krachtige en onbevooroordeelde geest ook nog eene schrede verder gegaan is? Het eerste zou aan te nemen

{==558==} {>>pagina-aanduiding<<}
zijn, indien de Timeus zijn laatste geschrift ware, maar vermits dit het geval niet is, kan men veronderstellen dat, zoo lang hij leefde, het groote vraagstuk van den wereldbouw hem moest bezig houden: ter halver wege te blijven staan, was niet wel mogelijk voor eenen plato.
Er bestaat eene merkwaardige overlevering, in twee plaatsen van plutarchus bewaard (42), die ons melden dat plato in zijn hoogen ouderdom zijne kosmische beschouwing veranderd heeft; dat hij, namelijk, aan de aarde eene andere plaats als voorheen heeft aangewezen: hij heeft haar niet meer haar standplaats in het middelpunt laten behouden, maar die aan eene andere en betere ster toegewezen. Men kan hierbij aan het Pythagorische centraalvuur denken, maar men kan hier ook de aanduiding van het heliocentrische stelsel zien, dat de zon tot een vast centraalvuur maakt en de aarde tot een planeet. Wat kan aanlokkender zijn, dan het onderzoek of plato wezenlijk tot het laatste denkbeeld zij gekomen?
Plutarchus maakte van de verandering van het gevoelen van plato gewag, nadat hij onmiddellijk te voren van het heliocentrische systeem van aristarchus van Samos gesproken had, zoodat het allen schijn heeft dat hij heeft bedoeld, dat plato, in zijn ouderdom, de zon in de plaats der aarde in het middelpunt van den Kosmos heeft geplaatst. Hij haalt theophrastus, die eene geschiedenis der sterrekunde geschreven heeft, als zijne bron aan, waardoor het nog opmerkelijker wordt dat aristoteles, de meester van deze, daarvan nergens gewaagt; er kan echter eene bijzondere reden hiervoor aangewezen worden, waarop wij later zullen terugkomen. Het blijft de hoofdvraag wie de betere ster is: de zon of het centraalvuur? Deze vraag hebben wij reeds gezien dat voor elken denkenden geest reeds beslist is. Want plato kon het centraalvuur niet te gelijk met de wenteling der aarde om hare as aanneemen. Plato was het stelsel van philolaus in zijne Timeus ver vooruitgestreefd; hij zou in zijne denkbeelden moeten teruggegaan zijn, indien hij in zijnen ouderdom weder daarop gekomen was. De Timeus is van zijnen rijpen leeftijd, en het is door uit- en inwendige bewijzen volkomen

{==559==} {>>pagina-aanduiding<<}
zeker, dat de Wetten het laatste werk van onzen wijsgeer zijn; men moet dus daarin de sporen van zijne veranderde denkwijs zoeken.
Wij vinden daar ook eene merkwaardige en niet genoeg, of zoo goed als niet in aanmerking genomene plaats in het VIIe boek (43). De sterrekunde wordt hier aangezien als iets dat onmiddellijk met de leer van den hoogsten God zamenhangt, waarover in plato's tijd nog geheel verkeerde denkbeelden heerschten. Het wáre dat men daarvan weten kan, is niet zoozeer voor de ouderen, als wel voor de jeugd geschikt. Deze leer is wonderbaar, niet ligt, maar ook niet zwaar te verstaan, noch eene lange ontwikkeling vereischende. Zij wordt echter paradox en een groot wonder genoemd en als niet te verdragen voorgesteld. De eigenlijke plaats luidt volgens eene woordelijke overzetting aldus: ‘De leer over de maan en de zon en de overige sterren dat zij zouden dwalen is niet juist, maar het is hiermede geheel omgekeerd; want ieder van dezelve beschrijft altijd denzelfden weg, niet vele maar altijd denzelfden in eenen kring. Zij schijnen ieder echter vele te beschrijven. De snelsten onder hen wordt ten onregte voor het langzaamste gehouden en omgekeerd. Terwijl dit dus zoo plaats heeft, zoo oordeelen wij evenzoo, als wanneer wij te Olympia over de wedloopen van paarden en menschen oordeelden en den snelsten voor den langzaamsten, en den langzaamsten voor den snelsten hielden, zegeliederen maakten en de overwonnenen in de plaats van de overwinnaars bezingen wilden; ik geloof zulks zouden de wedstrijders niet wel opnemen. Daar wij op dezelfde wijs over de Goden mistasten, zal men dan niet zeggen dat wij iets belagchelijks en verkeerds gedaan hebben.’
Plato maakt hier de hoogst gewigtige onderscheiding tusschen eene schijnbare en eene werkelijke beweging der hemelligchamen: gene is zamengesteld, deze eenvoudig. Hierin ligt vooreerst zeer duidelijk de leer van de wenteling der aarde om hare as. Namelijk slechts dan, als men de dagelijksche draaijing des hemels voor schijnbaar verklaart, en op de omwenteling der aarde terugbrengt, dan kan men zeggen dat de zon en de maan eene kringvormige beweging maken, dat

{==560==} {>>pagina-aanduiding<<}
is: wat de zon betreft, eene jaarlijksche, door de teekenen van den dierenriem. Dit is eene eenvoudige kringvormige beweging, waar tegen wij, zoodra er eene dagelijksche beweging der zon gesteld wordt, eene spiraalvormige bekomen; omdat de zon elken dag aan een ander punt van den horizon opkomt en eenen anderen weg aan den hemel beschrijft. Hetzelfde geldt van de maan, dit stelt plato hier op den voorgrond, en zoo is het de wenteling der aarde om hare as, die hij voornamelijk door het begin van deze plaats zoo sterk wil aanduiden.
De Grieksche wijsgeeren en sterrekundigen in den tijd van plato, waren met den grooten afstand der vaste sterren bekend, en velen daarvan moesten natuurlijk een bezwaar maken om den geheelen sterrenhemel in 24 uren eene ondenkbaar snelle omwenteling te laten doen; dit bragt sommigen tot het denkbeeld van de wenteling der aarde om hare as, waardoor het onaannemelijke door eene eenvoudige beweging verklaard wordt. Maar in de woorden van plato ligt nog meer: zij moeten op eene tweede en geheel andere beweging betrekking hebben, want nevens de zon en de maan zijn ook de overige planeten, en er wordt van hunne banen melding gemaakt; ook van hen hadden wij geene juiste voorstelling; dat zij zouden dwalen is valsch: hunne ware beweging is eene andere, in eene eenvoudige cirkelvormige baan. Het is bekend dat de planeten aan den hemel zeer zamengestelde banen schijnen te beschrijven met eene teruggaande beweging, zoodat er eene golvende lijn in hunnen loop ontstaat; zij schijnen dus te dwalen, ofschoon zij eene zuivere kringvormige beweging hebben. Nu is het duidelijk, dat de wenteling der aarde om hare as, niet toereikende is, om deze zamengestelde bewegingslijn in eene eenvoudig cirkelvormige op te lossen; dit is alleen onder eene andere, en wel slechts onder eene éénige veronderstelling mogelijk; namelijk: door den loop der aarde en der overige planeten om de zon.
Het behoeft dus niet verder aangetoond te worden, dat hiermede het heliocentrische stelsel door plato is aangeduid; men heeft, als men de aarde zelve als eene planeet beschouwt, voor de overige planeten niet meer vele wegen, maar slechts één weg. Dat er zulk eene beteekenis in deze woorden

{==561==} {>>pagina-aanduiding<<}
ligt, leert de inleiding daarvan duidelijk; want indien men deze gevonden heeft, kan men zeggen die verstaan te hebben. Het gewigt van den inhoud wordt door het geheimzinnige van de inkleeding met voordacht aangeduid. Het is dus meer dan waarschijnlijk, dat de twee boven aangehaalde plaatsen van plutarchus, op de woorden van plato, hier in de Wetten gebezigd, doelen. Plato heeft het geocentrische systeem verlaten, omdat hij de aarde eene andere standplaats heeft aangewezen; en het heliocentrische aangenomen, omdat hij haar vroegere standplaats in het middelpunt aan eene andere en betere ster, die niet anders dan de zon zijn kan, heeft toegekend. Hij zoude, indien zulks het geval niet ware, en hij het centraalvuur konde bedoeld hebben, geene nieuwe leer, maar de oude van philolaus hebben voorgedragen. Dat hier inderdaad eene nieuwe, verrassende, twijfel en aanstoot veroorzakende leer bedoeld wordt, dit zegt ons de geheele toon der inleiding. Hij noemt haar nieuw, en meer voor de jeugd dan voor de meer bejaarden geschikt; het is eene leer der toekomst, die den vooroordeelen der tijdgenooten ligt als gevaarlijk en onheilig toeschijnen kan. Het is ook zeer opmerkelijk, dat plato deze nieuwe leer in betrekking met die van den hoogsten God brengt, voor wien het centraalpunt van het planeetstelsel en de algemeene lichtbron hem een nieuw symbool is.
Plato zegt uitdrukkelijk, dat de gewone meening valsch is, en dat alle Grieken zich omtrent de groote Goden, en zon en maan, bedriegen. Zij moet door eene andere leer vervangen worden, die wel niet ligt maar ook niet zwaar te verstaan is. Het stelsel van de eenvoudige planetarische cirkelbeweging is verheven boven de gedraaide spheren en de epicykelen der sterrekundigen, waarvan plato niets meer weten wil. Elke planeet gaat hare eigene cirkelvormige baan; dat zij een zamengestelden loop aan den hemel heeft, is slechts schijnbaar. Hoewel plato zijne meening hier omsluijerd voordroeg, kon hij voor de kundigen niet duidelijker spreken. En gesteld het was nog niet ons heliocentrisch, ons Copernicaansch systeem dat plato hier aanduidde, het was toch een nieuw en buitengewoon, waarvan zich in later tijd het spoor weder vertoonen moest; want het is onmoge-
{==562==} {>>pagina-aanduiding<<}
lijk dat eene heldere gedachte in het donker verborgen zoude blijven en spoorloos vergaan. Nu vinden wij tusschen aristoteles en ptolemeus slechts eenige aanduidingen van een eigenaardig en groot kosmisch stelsel; namelijk bij aristarchus en seleucus, en die voeren ons tot deze bron terug, zoo als wij later zien zullen.
Plato zegt in zijne inleidende woorden niet, dat het de betrekking tusschen de aarde en de zon betreft, daardoor ware alles te voren verraden geworden, maar hij zegt eerst: ‘de Grieken maken zich eene valsche voorstelling van de zon en de maan’, en naderhand, als hij meer ter zake komt, zegt hij, nog voorzigtiger: ‘over de maan en de zon is de gewone meening niet zeker.’ Volgens de oude, op de onmiddellijke ziunelijke aanschouwing rustende voorstelling, was het voor de Grieken zeer moeijelijk zon en maan van elkander af te scheiden, zoo als 't dat ook uit een godsdienstig oogpunt was; doch juist het heliocentrische stelsel rukt beiden van elkander. De zon wordt tot eene centraalster verheven, en de maan vernederd tot een wachter der aarde, die zelve als eene planeet eene ondergeschikte rol aanneemt. Bij de zon en de maan is het onderscheid het grootste; de aarde ligt in het midden. Het nieuwe en karakteristieke ligt voorzeker in de stelling van de zon en de maan; dewijl philolaus reeds voorlang de aarde tot eene planeet gemaakt had.
Aan den anderen kant schijnt het ook niet meer twijfelachtig te zijn, dat plato aan de maan hare juiste plaats heeft aangewezen, hetgeen nog voor aristarchus eene groote moeijelijkheid opleverde: dat zoo zijnde heeft plato werkelijk het geheele stelsel dat naar copernicus genoemd wordt, gekend en geleerd; doch hierbij moet opgemerkt worden, dat dien groote sterrekundige, de epicykel voor de maan nog behieldt, nadat hij die voor de andere planeten reeds verworpen had. Eindelijk schijnt deze plaats in de Wetten ook in zich zelve het duidelijke bewijs te bevatten, dat het nieuwe gevoelen geheel aan plato-zelf toebehoort, en geenszins aan de Pythagoreërs of aan iemand anders is ontleend; want zijne geheele wijze van uitdrukking of inkleeding zouden dan niet te verklaren zijn. En inderdaad was zijne opvatting voor zijne tijdgenooten zoo nieuw en vreemd, dat zij er

{==563==} {>>pagina-aanduiding<<}
de ware beteekenis niet van raden, noch de juistheid er van waarderen konden.
Het was geene leer voor de toenmalige wereld, maar voor de toekomst: eerst een volgend geslacht wist eenen gezonden zin aan deze Platonische geheimen te verbinden, en er moesten nog bijna tweeduizend jaren verloopen, eer dit grootsche kosmische tafereel, door den Attischen wijsgeer met juiste maar met hiëroglyphische karakters geschetst, in de moderne wetenschap zou opgenomen, en wis- en sterrekundig ontwikkeld en bewezen zou worden.
Zelfs voor aristoteles moest de zin der woorden van plato in de Wetten duister blijven; zijn leerling theophrastus wist het eerst te lezen wat daarin vervat is. Aristoteles had de wiskundige verbeeldingskracht van eenen plato moeten bezitten, om zich tot deze stoute theorie te kunnen verheffen, maar de rigting van zijnen geest leidde hem, zich ook hierin nader aan de onmiddelijke waarneming der zinnen te houden. Plato en aristoteles vullen elkander wederkeerig aan; door eenen voorspellenden blik zag plato vooruit, hetgeen de latere ontdekkingen zouden bevestigen. Maar aristoteles baande het eerst voor de wetenschap die rigting, welke na tweeduizend jaren tot de echte bewijsvoering van het geraadde zoude leiden.
Aristoteles kon zich troosten, even als baco de verulam, met wien hij zoo veel overeenkomst had. Deze wijsgeer kon zich óók met het heliocentrische stelsel niet vereenigen (44); hoewel hij toegeven moest, dat het met de verschijningen des hemels overeen te brengen was, en door de sterrekunde met geen goed gevolg kon wederlegd worden. Hij hield echter staande, dat het met de natuurphilosophie streedt, en dat door deze zijne ongegrondheid kon worden aangetoond. De wetenschap is het werk niet van den enkelen mensch, al zij hij nog zoo groot; maar van de menschheid.
(Vervolg en slot in het volgende Nommer.)





{==564==} {>>pagina-aanduiding<<}

Drie maanden op Decima.

(Uit het dagboek van een Nederlandsch koopvaardijkapitein.)

(Vervolg van bladz. 327.)

IV.

Uit de vroegere artikelen zal men zich een denkbeeld hebben kunnen maken van de wijze van leven en de bezigheden der Nederlanders op Decima. Men denke echter niet dat de Nederlander aldaar opgesloten zit; integendeel, hij kan er wandelen zoo veel hij wil, mits het opperhoofd er daags te voren verlof toe aanvrage. Dat van deze vrijheid betrekkelijk maar zelden gebruik gemaakt wordt, ligt geheel aan hem-zelven. Ik moet er echter bijvoegen, dat zulke wandelingen altijd op eene groote schaal moeten aangelegd, en mitsdien nog al kostbaar worden. Daar men namelijk met zijne karavaan des morgens reeds vroeg uittrekt en niet voor den avond terugkomt, moet er voor den geheelen dag proviand meêgenomen worden; en vermits zulk een wandeldag voor het begeleidende personeel van Japansche ambtenaren tevens een feest- en smuldag is, brengt het oud gebruik mede, dat de fatsoenlijksten onder hen, van den medegenomen voorraad spijs en drank hun behoorlijk deel krijgen. Die heeren doen bij zulke gelegenheden de tafel alle eer aan, daar zich de magen der onderbanjoosten en tolken vrij wat beter naar onze Hollandsche kost, dan de onzen zich naar de Japansche schikken.
Bij zulk een wandeltogt bestaat het Japansch geleide uit een koeliemeester voorop, drie of vier onderbanjoosten, even zooveel tolken, en een compradoor met eenige knechts om de manden met proviand en de tafelgereedschappen te dragen. Wie zich over den omslag van dien stoet en dat gevolg verwonderen mogt, zal ik met de verklaring antwoorden, mij door een der tolken daar van gegeven. Volgens dezen gaat

{==565==} {>>pagina-aanduiding<<}
namelijk de koeliemeester vooruit om den weg te wijzen, dat voorzeker wel noodig is, daar men dien zonder hem moeijelijk zou vinden, door de kronkelpaden in het gebergte; de tolken vergezellen den wandelaar, om hem, als hij onderweg iets noodig mogt hebben, of iets vragen wil, te woord te kunnen staan en voor hem te kunnen spreken; en de onderbanjoosten gaan mede tot zijne bescherming, indien het Japansch gemeen hem eenigen overlast mogt willen aandoen. Deze laatste voorzorg echter komt mij overbodig voor, want zelfs de gemeenste Japanner is te ordentelijk om den vreemdeling eenig leed aan te doen, en ik zou vrij wat liever in mijne Europesche kleeding alleen door de straten van Nagasacki gaan, dan in Japansche kleedij door eene mindere buurt van een der groote steden mijns vaderlands. De compradoor is hoogstnoodig om op de proviand toe te zien, want de koelies, die ze dragen, zouden het onderweg wel eens in 't hoofd kunnen krijgen, om hunnen last ten oorbaar van hun eigen maag te verligten.
Wie in Japan gaat wandelen moet verzekerd zijn dat zijne beenen hem trouw zullen bijstaan, en zorgen dikke zolen onder zijne schoenen te hebben; vooreerst omdat het een aanhoudend berg-op en berg-af klimmen is, en ten anderen, omdat de paden allen over rotsgrond loopen, zoodat de geheele weg met scherpe gebroken rotssteentjes bezaaid is; hetgeen bij eenigzins langen duur het loopen uiterst pijnlijk maakt. Eer men de stad Nagasacki uit is, die men altijd door moet om van Decima naar het binnenland te komen, heeft men reeds over de driehonderd trappen op- en af-geklommen. Buiten de stad houden de trappen op, maar de wegen of liever voetpaden slingeren dan op- en neder-waarts langs de helling der bergen, zoodat de wandeling weldra een al te vermoeijende marsch zou worden, indien er niet rustplaatsen of herbergen onderweg te vinden waren, in welke men tusschenbeiden uitrusten en zich door een hartigen dronk, altijd trouwens uit eigen reisvoorraad, verfrisschen kan.
Ik heb in de binnenlanden van Java eene onbeschrijfelijk schoone natuur gezien, maar mij dunkt dat ze door die van Japan nog overtroffen wordt. Wat mij daar ook bijzonder trof, is de kunst waarmede men de natuur in den landbouw is te hulp gekomen: ik zag er de hoogste bergen bijna tot

{==566==} {>>pagina-aanduiding<<}
aan de kruin bebouwd. Zoo had men b.v. onder aan den voet eens bergs een muur opgetrokken van eenige voeten hoog, hooger-op een tweeden, derden, vierden en zoo vervolgens; waardoor alle de verschillende akkers van elkander gescheiden waren, en de geheele berg naar een reusachtigen trap in de lucht geleek. In de vlakten tusschen het gebergte zijn rondom de rijstvelden lage kaden aangelegd, om het water daarin staande te houden, terwijl er slechts een smal voetpad is overgelaten, waar twee menschen naauwlijks naast elkander kunnen gaan; als vreesde men een enkelen voet gronds aan den landbouw te onttrekken. Overal waar ik rondzag, was dan ook de landman ijverig aan het werk, en in een paar dorpen, die wij doorkwamen, zag ik geen twintig menschen, vermits, zoo als een tolk mij zeide, allen op het veld aan den arbeid waren.
Het stilstaande water op de rijstvelden krielde van een soort van kleine salamanders, zoo groot als hagedissen. Op Decima teruggekomen, zond ik een koelie uit, met een paar ledige flesschen, om mij een vijftig stuks van deze diertjes levend te bezorgen. Tot bij mijne terugkomst op Java, zoo lang ik Japansch water had om hen te ververschen, hield ik hen allen in 't leven, maar toen mijn voorraad daarvan uitgeput was en ik hen in ander water doen moest, stierven zij bijna onmiddellijk. In de hoogere streken wemelde het van zwartgraauwe slangen; ik had er elders nooit zoo veel gezien, en geloof op onze wandeling er meer dan een dozijn met mijn stok te hebben doodgeslagen. Zij waren echter onschadelijk, en de Japanners er volstrekt niet bang voor. Over het geheel schijnen de dieren in Japan even zoo vreedzaam en onschadelijk te zijn, als de menschelijke bewoners; men vindt er wel is waar kleine wolven en beeren, maar ook deze moeten er zeldzaam zijn, want ik heb alle moeite gedaan, en zelfs aan den compradoor een goeden prijs beloofd, als hij mij een beer konde leveren, maar het was hem niet mogelijk; de tijd was te kort; ik had hem dat, zeide hij, twee maanden te voren moeten bestellen.
Men is op zulk eene wandeling volstrekt niet gehouden altijd bij zijne geleiders te blijven; ieder loopt zoo hard of zacht als hij verkiest, zoodat de voorste en de achterste van 't reisgezelschap dikwijls een kwartier ver van elkander zijn. Ik

{==567==} {>>pagina-aanduiding<<}
kon den lust niet onderdrukken om mij voor eenige oogenblikken van geleiders en reisgenooten af te zonderen, en zette mij op een rotsklomp neder, om de voldoening eens te hebben mij geheel alleen in het Japansch gebergte te bevinden. Mijn stille vreugde duurde echter niet lang, want een der tolken had mij spoedig gemist, en kwam mij vragen: ‘of ik reeds zeer vermoeid was’, waarop ik maar ‘ja’ antwoordde; hij zou mij anders misschien als gevaarlijk voor de rust zijns lands hebben aangezien.
De wegen, waar langs wij trokken, waren allen smal en niet veel meer dan voetpaden, en de tolken zeiden mij, dat dit overal elders in Japan hetzelfde geval is. Daar men echter geene rijtuigen gebruikt, komt er dat minder op aan. Het eenige fatsoenlijke middel van vervoer op reis is de norimon of palankijn, die echter zoo klein is, dat ik mij niet begrijp hoe er iemand in zitten kan. Aan het uiteinde der stokken, waaraan die norimons gedragen worden, kan men weten van welken rang de personaadje is, die er inzit, zoodat elke voorbijganger zijne buiging daarnaar kan regelen. Tot vervoer van goederen over land gebruikt men pakpaarden en pakossen; wij kwamen er geheele troepen van tegen die zwaar beladen waren. Om hen bij het klimmen en dalen in het gebergte vaster te doen staan, had men hun een schoeisel van stroo om de pooten gebonden.
Na eene vermoeijende wandeling van drie uren kwamen wij aan de plaats der bestemming, alwaar wij bij eenen Japannees het middagmaal zouden gebruiken, dat wij zelve medebragten. Deze man, de tuinman der Nederlanders, verstaat de kunst om Europesche groenten te teelen, en is daarom ook met de zorg voor den groententuin op Decima belast. In zijne woning, aan de helling eens bergs gelegen, had hij een knap vertrekje, met matten belegd, voor ons gereed gemaakt, waaruit wij een heerlijk gezigt op het gebergte hadden. Wij vlijden ons regt gemakkelijk op de matten neder, en deden door den compradoor onzen maaltijd uitstallen, terwijl wij voor de tolken en onderbanjoosten eenige flesschen wijn ten beste gaven, onder voorwaarde dat de ledige flesschen aan den tuinbaas zouden vervallen. Onder het eten werden wij door een bedelaar, den eenigen, dien ik in Japan gezien heb, om een aalmoes aangesproken; wij begrepen dat het hier zaak

{==568==} {>>pagina-aanduiding<<}
was de eer der Hollandsche liefdadigheid op te houden, en deden hem door den compradoor een theil geven; gelukkig was er geen dorp in de buurt, anders hadden wij misschien meerdere zijner landgenooten tot den bedelstaf verleid.
Na ons goed ververscht, en de muren van het vertrek met onze namen beklad te hebben, namen wij langs een anderen weg dan dien wij gekomen waren den terugtogt naar Decima aan. Deze weg was, zoo mogelijk, nog vermoeijender en met nog scherper steenen bezaaid, dan de vorige; aan schoone en schilderachtige gezigten ontbrak het echter niet. Een mijner reisgenooten, een artillerie-kapitein van Java, die de reis mededeed tot herstel van zijne gezondheid, riep in zijne vermoeidheid gedurig uit: ‘de hemel beware elk die ooit in dit land oorlog moet voeren!’ Ik gaf hem volkomen gelijk en was hartelijk blijde, toen wij met den donker Decima weder binnenstapten; ja, niet minder gelukkig dan de compradoor, toen wij hem zeiden, dat hij de overgeblevene spijs en drank voor zich-zelven kon houden.
Meermalen heb ik wandelingen in de stad Nagasacki gedaan, die niet minder belangwekkend zijn voor den vreemdeling, dan eene wandeling in het binnenland. Men gaat er onder hetzelfde geleide, maar kan overal rondzien, zoo veel men wil. Wij hielden dan gewoonlijk onze rustplaats in een der tempels, en de priesters waren daarmede zeer vereerd, en hielpen ons volijverig onzen voorraad van drank verbruiken. Wij konden in die tempels overal vrij rondgaan; sommigen er van waren nog al prachtig, en meestal van binnen met zwaar vergulde afgodsbeelden versierd. Eens woonden wij er eene dienst bij, die door zes priesters werd uitgevoerd; zij stonden met hun drieën tegenover elkander op eene rij, terwijl een opperpriester bij het einde van elk gebed met zijn staf op een hollen koperen bal eenige slagen gaf, en dan weder op nieuw begon te bidden. Elk hunner had een rond matje voor zich liggen, om op te knielen, want bij elk gebed werd eenige malen geknield en weder opgestaan. Het prachtig gebouw, het deftig uiterlijk, de geschoren kruinen, de eerbiedige gezigten der priesters, de zware slagen op den koperen trom, alles was zoo indrukwekkend, dat wij onwillekeurig onze hoeden afnamen. Onze Japansche geleiders echter stonden er heel onverschillig bij; niemand wierp zelfs eenige

{==569==} {>>pagina-aanduiding<<}
koperen munt op de bedelmat, die in het midden tusschen de priesters lag, en waarop zij-zelven, vóór zij de dienst begonnen, reeds eenige duiten als lokvinken hadden neêrgelegd. Toen het gedaan was, zeide ik tot een der tolken, dat ik het nog al plegtig had gevonden, waarop hij mij zeer onverschillig antwoordde: ‘Ja, het is een zeer fraaije zaak.’ Over het geheel meen ik opgemerkt te hebben, dat de Japanners in het godsdienstige hoogst onverschillig zijn: zij gaan nooit naar de tempels, maar betalen hunne priesters, en deze moeten daarvoor zes keeren in het etmaal, ook in het holste van den nacht, voor hen bidden. Zoo laten zij de zorg voor hunne zielen geheel aan die priesters over, die meest allen arm en volstrekt niet in aanzien zijn. Ik houd het er dan ook voor, dat hunne vrees voor het Christendom minder ontstaat uit onverdraagzaamheid, dan wel omdat zij steeds met de invoering daarvan de verovering van hun land in verband brengen.
De straten der stad zijn meestal heel zindelijk, daar zij in de mindere buurten geplaveid zijn; in de buurten, waar rijke lieden wonen, is dat het geval niet: ‘opdat’ - zoo als een tolk mij zeide - ‘de rijke gedwongen zij den arme eenig geld te laten verdienen, om zijne straat schoon te houden.’ Vele straten zijn vol winkels, waaronder vooral die der koekebakkers en der boek- en prent-verkoopers mijne aandacht trokken. De eersten hebben nog eene andere afdeeling van lieden onder zich, dat zijn ‘de schikkers’; want het is den Japanschen koek- of suiker-bakker niet genoeg, verschillende figuren in allerlei kleuren voor den dag te brengen; hij wil die ook smaakvol in dozen geschikt zien, om ze voor zijnen winkel te pronk te zetten, en daardoor zijne klanten tot koopen aan te moedigen. Zijne dozen met suikergebak verdwijnen dan ook spoedig, want de Japanners geven die onder elkander veel ten geschenke; ik-zelf heb er verscheidene malen van gehad. De prentverkoopers hebben allerlei platen voor hunnen winkel hangen, maar vooral troffen mij alle afbeeldingen van Hollandsche zaken; zoo zag ik eene prent waarop een man was afgebeeld met een kleinen driekanten hoed (steek), een énorme jabot, ligtblaauwen puntrok, en goudgele broek; onder die prent stond de verklaring in 't Japansch, en in 't Hollandsch: ‘Hollans man’. Tot pendant er van diende een vrouwelijk wezen, dat nergens naar geleek, met een

{==570==} {>>pagina-aanduiding<<}
vermiljoen-rood gezigt, en het onderschrift: ‘Hollans fron’. Als de Japanners in de binnenlanden ons naar dergelijke teekeningen moesten beoordeelen, dan zullen zij wel heel verkeerde denkbeelden van ons hebben opgevat. Trouwens, ik hoorde dan ook te Decima een staaltje van een Japansch reiziger, dat tot bewijs kan dienen hoe vreemd een oordeel de bewoners uit het binnenland over ons kunnen vellen. Deze geleerde reiziger had Nagasacki bezocht tijdens er een Hollandsch schip in de baai lag; hij zag daarop de matrozen in den mast klimmen, en had nu in de beschrijving van zijne reis aangemerkt, dat het hem voorkwam, er in Holland een soort van menschen bestond, in de taal van het land ‘matrozen’ genaamd, die, even als de apen, bij voorkeur in de takken der boomen rondsprongen.
Bij het doorwandelen van een der achterstraten hoorde ik in een huis een vreemd gejoel en geplas; ik keek door een openstaand venster naar binnen, en zag tien of twaalf personen in eene groote waterkuip zitten. Ik vroeg den begeleidenden tolk wat dit voor een huis was, waarop hij mij antwoordde: ‘dat is het algemeene badhuis.’ Telkens stapte er een uit, die spoedig zijne kleederen aantrok en weder de straat opging, maar weldra kwam er ook een ander voorbijganger binnen, die voor eenige oogenblikken van de ledige plaats gebruik ging maken. Hoewel de thermometer destijds over de 90o teekende, vond ik niets aanlokkelijks in eene dergelijke badkuur.
De grootste drukte heerscht in de stad bij gelegenheid van het Matsjoerie-feest, dat in de maand October invalt; het gejoel en feestvieren is dan, in Nagasacki vooral, niet minder, dan op de kermis in een onzer groote steden. Wij hadden bij die gelegenheid eene soort van tribune voor ons doen opslaan op de steenen brug die Decima met Nagasacki vereenigt. Ongeveer twintig kleine tooneelspelen zagen wij daar door kinderen vertoonen; telkens wanneer een van die stukjes uit was, nam een stevige kerel het tooneel, soms met de spelers en speelsters er bij, op zijnen rug, en droeg het eenige straten verder om daar op nieuw te beginnen; enkele prinsen en prinsessen, die bijzonder mooi opgeschikt waren, genoten de eer van bezijden het tooneel alleen op het hoofd van eenen koelie te zitten, om beter door het volk gezien te kunnen worden.

{==571==} {>>pagina-aanduiding<<}
Naauwelijks was een troep vertrokken of een andere nam de ingeruimde plaats weder in. Daar wij echter niets van de woorden, die dikwijls door het publiek werden toegejuicht, verstaan konden, gingen zeker vele der mooiste en treffendste passages voor ons verloren. Voor zoo veel ik uit de gebaren der kleine tooneelisten kon opmaken, lag de knoop van de intrigue der drama's meestal in de ontrouw van eene schoone prinses, wier opgesierde prins, omdat hij de hulde niet ontving, waarop zijn mooi pak hem aanspraak gaf, uit baloorigheid over deze miskenning, zich-zelven of de schoone prinses overhoop stak. Naar de toejuichingen der omstanders te oordeelen moet de uitvoering der stukken zeer naar hunnen smaak zijn geweest; ik voor mij vond de prinsessen te preutsch en de prinsen te pedant; de laatsten lieten niet na om, als zij op de schouders van hunne koelies verder gedragen werden, ons met een verwaand gezigt aan te kijken, als of zij zeggen wilden: ‘Hebt gij wel ooit iets zóó moois gezien?’
Wij Europeanen waren hartelijk blijde toen de tooneelspelers aftrokken, en een paar kunstenmakers, die nog al sterke toeren deden, in hunne plaats kwamen; twintig stukken vol moord en doodslag achter elkander te zien uitvoeren, kwam ons wel wat benaauwend voor. Na den afloop dezer vertooningen gingen wij de stad in, om bij hakwya-sang, den stofman (*), te dineren, zoo als dat sedert jaren onder de Nederlanders op dien dag 't gebruik is. Vader hakwya ontving ons zeer vriendelijk, en na onze laarzen voor de deur te hebben nedergezet, traden wij bij hem binnen (†). Wij

{==572==} {>>pagina-aanduiding<<}
zetten ons naar Japansche wijze, met de beenen kruislings onder het lijf, op den grond neder; zorgende, daar wij aan deze wijze van zitten niet gewoon waren, den muur zoo digt mogelijk achter ons te houdeu. Na het wisselen van eene menigte komplimenten, werden de spijzen in kleine kommetjes, naar 's lands wijs rondgediend; dat is, dat alles ons geknield door de jonge jufvrouw hakwya, een beeldschoon meisje van achttien jaren, werd aangeboden. Hakwya-zelf had zich eene taak opgelegd die meer in zijnen smaak viel; hij ging namelijk na elk geregt, met een trekpot met sackie (*) en een klein drinkschaaltje tot elk zijner, gasten om hem tot drinken aan te moedigen. Wij bevochtigden maar even onze lippen met dien onsmakelijken drank, maar onze gastheer deed ons telkenmale met een volle teug bescheid. Daar wij nu, behalve de ons vergezellende tolken, met ons negenen waren, en ten minsten veertien of vijftien verschillende soorten van kost hadden, zal men, bedenkende, dat hakwya bij elken kost negen teugen sackie slikte, zich eenig denkbeeld van zijn drinkvermogen kunnen vormen. De spijzen werden niet allen te gelijk opgezet, maar beurt om beurt, met twee schoone stokjes er bij, op de bovengenoemde
wijze rondgediend. Meest alles was vochtig en sappig, te weten: eene soort van macaroniesoep, die wel iets van erwtensoep had; vetachtige soepen met meelballen toebereid; gehakte komkommers met soya; gezouten knollensoep, enz.; terwijl in alles stukjes visch ronddreven, en ééne soep zelfs letterlijk niets anders was dan vischwatersoep. Hoewel alles uiterst zindelijk was, en overal rondom ons eene reinheid heerschte, zoo als men in het netste Hollandsche huishouden ze niet beter verlangen zou, deed echter de wansmaak van al die kosten, maar vooral de vrees om,

{==573==} {>>pagina-aanduiding<<}
in de eene of andere soep, een stuk walvischspek of andere Japansche lekkernij te ontmoeten, mij uiterst omzigtig te werk gaan met iets in den mond te steken, dat ik niet kende. Het moet voorzeker een vreemd gezigt zijn geweest, ons naar de Japansche wijs te zien eten, en wij zullen in het oog der Japanners wel een minder of meer zot figuur hebben gemaakt. Vooreerst toch hadden wij reeds moeite genoeg om overeind te blijven zitten; in de linkerhand hielden wij het kommetje met spijs, en in de regter de beide etensstokjes. Met deze laatsten is het zeer moeijelijk te regt te komen; vooral met soepen waar groote voorwerpen in zijn: zoo als de meelballensoep. Dikwijls hadden wij, uiterst voorzigtig, één dezer ballen, op de beide stokjes liggende, reeds tot digt bij den mond gebragt; maar ook even dikwijls deed de minste trilling der vingeren hem naar zijne vorige ligplaats terugrollen. De Japanner echter, die niet zoo als wij, bevreesd is voor de slijmachtige zelfstandigheden, die men in vele zijner soepen aantreft, zet het etenskommetje aan zijnen mond, en duwt en plast met zijne stokjes, ongeloofelijk snel en onder een walgelijk geslurp, alles naar binnen. Zoo al het maal van hakwya-sang voor ons niet zeer smakelijk was, hoewel het als een staaltje van een keurig Japansch diner kon aangemerkt worden, deden toch de ons geleidende tolken de soepen en sackiepot zooveel te meer eer aan; trouwens voor vele dezer klaploopers was de gelegenheid, om voor niet te kunnen eten en drinken, te schoon, om daar niet een bijna onmatig gebruik van te maken. Het opperhoofd echter had de beleefdheid gehad een zijner dienaars mede te nemen met eene mand met brood, ham, wijn, bier enz., die ons na den afloop der Japansche tafel zéér te stade kwam; daar wij, die meer als eene merkwaardigheid beschouwende,
van alles maar even geproefd hadden. De tolken lieten ook ons, noch met het brood, noch met de ham, veel minder met den wijn en het bier in den steek; het eetvermogen dier menschen kwam mij schier bovennatuurlijk voor. Ik moet hier ook nog bij aanteekenen, dat het in Japan 't gebruik is, om, bij den gast, die ergens gegeten heeft, al het eten dat hij heeft overgelaten, netjes ingepakt te huis te doen bezorgen. Zoo vonden wij dan ook bij onze te huis komst nog al het een en ander; of de tolken ten hunnent wel iets gevonden zullen hebben, betwijfel ik zeer.

{==574==} {>>pagina-aanduiding<<}

Terwijl wij na den eten nog eenigen tijd in het huis van hakwya-sang bleven, kwam de Japansche Gouverneur, die op dezen dag altijd een der tempels bezoekt, in statigen optogt voorbij. De verschillende korpsen ambtenaren, die in gesloten gelederen, soort bij soort, achter elkander gerangschikt waren, droegen allen hunne complimentmantels of staatsiekleeding, terwijl, buiten dezen, de trein verder bestond uit compagniën fluitblazers, soldaten, dienaars, en eenige fraai opgesierde paarden, die bij den teugel geleid werden. De Gouverneur werd gedragen door fraai gekleede dienaren, in eenen rijk versierden norimon, die echter rondom digt was, zoodat ik niets van Zijne Excellentie kon zien. Gelukkig voor mij, dat ik hem weldra, zoo als ik later meê zal deelen, aan mijn boord ontvangen zou. Hoewel de menschen eenige minuten vóór dat de trein passeerde, elkander op de straat bijna dooddrongen, was er in een oogenblik geen sterveling meer te zien, en geen huis meer open; niemand toch mag terwijl de Gouverneur voorbijkomt op de straat blijven. Wij zagen echter door de nedergelaten matten-gordijnen, door welke men naar buiten doch niet naar binnen kan zien, den geheelen stoet langzaam voorbijtrekken. De eerbied der Japanners voor deze hooge overheidspersoon is zoo groot, dat allen, die bij ons in het vertrek waren, naauwelijks adem durfden halen, veel minder nog een enkel woord spreken, zoo lang zij den Gouverneur in de nabijheid wisten. Wij werden onwillekeurig mede met dien geest van eerbied voor den Gouverneur besmet, en spraken elkander slechts fluisterende toe, als of wij vreesden, dat Zijne Excellentie ons hooren zou, hoewel de magt van pijpers alle zorg droeg, dat er geen ander geluid dan van hunne muzijk in zijne ooren kon dringen. In weerwil van den schroom, dien ik voor dezen magtigen Japanner, door zoo veel eerbetoon, had
opgevat, heb ik hem toch later, als een zeer wellevend man leeren kennen, die evenveel van liqueur en banket houdt als de rest zijner landslieden.
Het is ook bij gelegenheid van het Matsjoerie-feest, dat de Japansche schoonen hare beste toiletten voor den dag halen, en met zijden kabaaijen en lange schildpadden haarspelden, de aandacht van elken niet ongevoeligen Japanner tot zich zoeken te trekken. In plaats van zich als hare zusters in Europa

{==575==} {>>pagina-aanduiding<<}
in een hatelijk keurslijf te rijgen, volgen zij een geheel andere hoewel in hare soort weinig betere methode. Al hadden zij vijf-en-twintig zijden kabaaijen, zij zouden ze, geloof ik, op dien dag allen over elkander aantrekken. Meestal echter bepalen zij zich tot acht of tien stuks, de eene al bonter en kostbaarder dan de andere, waardoor zij eenen voor den Europeaan afzigtigen omtrek krijgen, en zich naauwelijks onder al die kleedervracht kunnen verroeren. De haarspelden vervangen bij haar de juweelen, en hebben ten deele eene bijna ongeloofelijke waarde, die daarin bestaat, dat de haarspeld van het fijnste schildpad is, effen geel zonder het minste zwarte stipje. Ik voor mij zeg ronduit, dat, in spijt van de tien kabaaijen en onschatbare haarspelden, het Japansche dames-toilet mij niet beviel, vooral niet in verband met het schoeisel: een paar kleine holsblokken met hooge hakken, waarop zij, al rammelende, met moeite voortstrompelen. Men begrijpt dus van zelf, dat de Japansche schoonen, in bevalligheid van houding en gratie van bewegingen, verre voor de Europesche moeten wijken. Men denke echter niet dat de vrouwen er in het gelaat uitzien, zoo als men ze dikwijls op Japansche prentjes ziet afgebeeld. Integendeel, men vindt er even zoo veel lieve gezigten als in eenig ander land der wereld: vele der vrouwen zijn uiterst blank en hebben fijne regelmatige trekken, en - zoo als een mijner matrozen, na eene voorafgaande betuiging van verwondering, zich uitdrukte - ‘roode koonen, zoo goed als de meisjes te Rotterdam.’ De reden waarom zij op de plaatjes allen hetzelfde gezigt hebben, ligt daarin dat de teekenaar voor alle vrouwengezigten één enkele vaste type heeft. De Japansche dames zouden den neus optrekken voor hare portretten, zoo als die bij ons gevonden worden, even hoog als de
Europesche dames 't zouden doen voor de afbeelding van de ‘Hollans frou’ die ik in Nagasacki zag.


{==576==} {>>pagina-aanduiding<<}

Het cijferschrift.

I.

Een regter van instructie had, nog niet lang geleden, verhooren te doen omtrent eene geheime vereeniging, die naar eene zamenzwering geleek. Er waren huiszoekingen gedaan, en de bevelen tot gevangenneming hadden eenen jongeling in den kerker gebragt, onder wiens papieren een briefjen in cijferschrift was gevonden.
De beschuldigde stond voor hem.
- Dit cijferschrift, Mijnheer! getuigt tegen u. Vroegere gedragingen strekten om u verdacht te maken. Gij zijt tot vóór omtrent twee jaren lid geweest van bijkans alle genootschappen tegen de regering, en waart, zegt men, ook aan eenige volksbewegingen niet vreemd. De narigten omtrent uw later gedrag zijn gunstiger, maar dat schrift - alleen onder zamenzweerders gebruikelijk - doet mij denken, dat gij u slechts van het openbaar tooneel hebt teruggehouden, doch inmiddels in 't verborgen zijt werkzaam geweest om nieuwe opstanden voor te bereiden.
- Uw vermoeden is niet gegrond, Mijnheer! Er is in dit briefje niets dat naar staatkunde zweemt.
- Als ge mij dat bewijst doe ik u dadelijk in vrijheid stellen; want er is thans niets dan dat briefje ten uwen laste.
- Ik kan u niets anders zeggen, dan dat de inhoud geheel onschuldig is.
- Gij zijt bevreesd den schrijver in gevaar te brengen. Dat is eene reden meer om u te verdenken.
- Ik kan en mag u niets anders zeggen, dan dat het briefje vreemd is aan alle staatsbelangen.
- Gij weigert alzoo mij den sleutel van het cijfer te geven? - Bedenk wel wat gij doet! Uwe vrijheid hangt er van af. Als cr werkelijk niets kwaads in steekt, en gij verstandig zijt, dan geeft ge mij den sleutel.
- Onmogelijk.
- Welnu, dan zullen deskundigen dien opsporen.
Daar de jongeling zich niet regtvaardigde, bleef hij gevangen. Welhaast waren de beëedigde deskundigen met de ont-
{==577==} {>>pagina-aanduiding<<}
cijfering bezig, die echter ál hunne scherpzinnigheid te leur scheen te stellen. Na acht dagen zoekens leverden zij nagenoeg de volgende lezing in:
‘Alle maatregelen zijn genomen. Zorg ook van uwen kant gereed te zijn. Ik zal u waarschuwen als er gehandeld moet worden. Geheimhouding en voorzigtigheid! - geteekend: washington, franklin.’
Het briefje was, volgens hunne opgave, niet geschreven door den gevangene, en moest hem dus zijn toegezonden.
Er volgde een tweede verhoor.
- Beschuldigde de brief is ontcijferd.
De gevangene verbleekte, en zijne ontroering ontging den regter niet.
- Ziedaar den inhoud; lees zelf.
De jongeling las, en sprak lagchende:
- Ik maak de deskundigen mijn compliment.
- Het briefje is niet van uwe hand; gij hebt het ontvangen.
- Dat is zoo.
- En gij erkent dat het den inhoud bevat, dien gij daar voor u hebt?
- In geenen deele: er staat geen woord van in.
- Welnu, geef de uitlegging dan zelf! - De sleutel der deskundigen voldoet mij niet geheel, maar hun verslag, al geeft het geene volkomen overtuiging, versterkt de vermoedens, die tegen u bestaan. Gij zegt, dat het biljet onschuldig is en weigert alle verklaring. Een enkel woord van u ware mij genoeg om u de vrijheid terug te geven, en gij blijft in de gevangenis. Dat is niet de daad van een verstandig mensch, indien hij geen schuld heeft. Het stilzwijgen bezwaart u nog meer dan het verslag der deskundigen.
- Hunne lezing is uit de lucht gegrepen en belagchelijk; méér kan ik niet zeggen.
De jongeling werd weder in de gevangenis gebragt; maar in den toon waarop hij sprak meende de regter dien der waarheid te hooren. Hij was van goeden huize; de eenige zoon eener weduwe, die zijne veroordeeling misschien niet zou overleven, en een man van talent. Dat alles wist de regter; het hardnekkig zwijgen van den gevangene deed hem een geheim van anderen aard vermoeden, en mededoogen

{==578==} {>>pagina-aanduiding<<}
vervulde zijn hart. Geen hoop ziende om den gevangene te doen spreken, besloot hij zelf naar den sleutel van het schrift te zoeken, en zag op nieuw de in beslag genomen papieren na. Daar vielen hem, op den kant van een onbeduidend stuk, teekenen in het oog, die oppervlakkig naar de grillige trekken eener spelende pen geleken, en daardoor vroeger aan de aandacht waren ontsnapt. Toen hij eenigen tijd op dat stuk had getuurd, en het briefje in cijferschrift langdurig had vergeleken, borg hij de stukken weder weg; maar wie de bekommering had gezien die op zijne trekken geteekend stond, zou zich niet anders hebben kunnen voorstellen, dan dat de gevangene verloren was. - Die bekommering ontsproot uit de moeijelijkheid, om zich volkomen te overtuigen, zonder opzien te baren.

II.

Den volgenden dag was er bal ten huize van een voornaam bankier. Bij een der vensters zaten een paar nog jeugdige meisjes, waarvan de eene er bedrukt uitzag, met een paar Heeren te praten over het beuzelachtige der gesprekken tusschen dansenden, toen de opgeruimdste der meisjes eensklaps vroeg:
- Marcelline! kent gij den gedecoreerden Heer daar, die ons schijnt gade te slaan?
- Ik herinner mij niet.
Een der jonge Heeren zag om en zeide:
- Het is de Heer f., de regter ter instructie. Een regt edel mensch. Maar ik wist niet, dat hij met onzen gastheer bekend is.
- Is hij een danser?
- Daar moet ge niet op rekenen. Hij danst, zoo ver ik weet, nooit. Het is de eerste maal, dat ik hem op een bal ontmoet.
Op dat zelfde oogenblik trad de Heer f. nader, en verzocht de juffer die marcelline genoemd was, om de eer van de eerste quadrille. De geheele troep stond verbaasd; maar marcelline gaf haar woord, en toen haar cavalier zich verwijderd had, wenschte elk haar geluk met de behaalde overwinning, op iemand voor wien de dans onverschillig was, indien hij er zelfs geen afkeer van had.

{==579==} {>>pagina-aanduiding<<}

Het orkest ving aan.
- Mejufvrouw! - sprak de danser op ongedwongen toon - ik geloof niet de eer te hebben bij u bekend te zijn. Ik ben de Heer f., regter ter instructie. Als ik mij niet vergis heb ik 't geluk te dansen met Mejufvrouw marcelline bernier?
Chaine des dames! klonk het.
- Mijne inlichting zal u verwonderen. Ik moet er zelfs bijvoegen, dat ik mij hier bevind wegens ambtszaken. Ja, vooral om u ben ik hier, en wel om een verhoor voort te zetten: gij zijt voor mij eene getuige, die ik heimelijk ondervraag.
- Mijnheer!....
En avant deux!
- Gij zult mijne handelwijze goedkeuren. Ik moest u dagvaarden; maar welk een gerucht zou dat hebben gemaakt. Ik had uwe ouders kunnen bezoeken en u ondervragen in hunne tegenwoordigheid: maar twijfelde zeer of u dat aangenaam konde zijn. Er bleef niets anders over dan mij-zelven te dagvaarden om in stilte voor u te verschijnen, ten einde te vernemen wat ik moet weten, en daartoe koos ik dit bal.
La poule!
- Een jongman van goeden huize wordt verdacht van deelneming aan eene zamenzwering. Hij zit gevangen, en weigert standvastig den inhoud op te geven van een briefje in cijferschrift, onder zijne papieren gevonden, en dat de eenige oorzaak is van de verdenking, die op hem rust.
De verlegene marcelline werd rood als vuur.
- Ik weet niet, Mijnheer! wat u beweegt om daarover te spreken met mij.
- Is dat briefje niet door u geschreven?
La pastourelle!
- Gij vergist u, Mijnheer!
- Hoe, zou ik mij bedrogen hebben?
- Ik sprak van de figuur, Mijnheer; gij danste vóór uwe beurt.
De goedige regter had reeds zoo dikwijls iets verkeerds gedaan zonder te regt te zijn gewezen, dat hij deze berisping wel houden mogt voor een gevolg van de verlegenheid die hij veroorzaakte.
- Ik heb getracht dat briefje te ontcijferen, en als mij

{==580==} {>>pagina-aanduiding<<}
dit gelukt is dan is het door u onderteekend. Maar ik moet zekerheid hebben dat ik mij niet in den inhoud vergis. Wilt gij mij zeggen, wat er in staat?
- Mijnheer!....
- De vrijheid en het geluk van den jongen man, die uwe genegenheid verdient omdat hij zich voor u wil opöfferen, hangen daarvan af. Zonder dat gaat hij eene langdurige gevangenis te gemoet.
Galop!
- o Red hem, Mijnheer! Red hem, als dat de reden is van zijne gevangenschap. Hij is mij dierbaarder dan het leven. Een familiegeschil brak onze verkeering af; maar hij schrijft mij in cijfers, en voor 't eerst heb ik beproefd hem daarin te antwoorden. Ik bestrafte hem wegens ongegronde jaloezij, en zeide hem waar hij mij dien middag zou kunnen ontmoeten.
- En de naam van uwen beminde?
- Eugène loisel.

II.

Aandermaal stond de gevangene voor den regter ter instructie.
- Blijft gij nog altijd weigeren den sleutel te geven tot het briefje, dat u in het ongeluk zal storten, wanneer gij in uw zwijgen volhardt?
- Het doet mij leed, Mijnheer! niets anders te kunnen zeggen, dan hetgeen ik steeds gezegd heb. Indien ik met mijn bloed de dwaasheid om dat cijferschrift te gebruiken konde afkoopen, hoe gaarne zou ik het doen. Mijne gezondheid wordt, door den dwang waarin ik mij bevind geschokt, mijne ziel lijdt, mijne zaken verachteren, en mijne moeder kwijnt. Evenwel ik kan niet anders handelen, en moet het lot mij opgelegd geduldig dragen.
- Ik beklaag u, wegens die halstarrigheid. Maar ik beklaag ook de deftige familie, die er door in opspraak zal worden gebragt.
De beschuldigde verschrok hevig, en staarde den regter met vragende blikken aan.
- Gij ziet, dat ik in het ontraadselen gelukkiger ben

{==581==} {>>pagina-aanduiding<<}
geweest, dan de deskundigen. Ik weet dáardoor, dat het briefje afkomstig is van eene Juffer van goeden huize, die er bewijzen in geeft van omgang met u, buiten medeweten van hare ouders. Evenwel, ik moet zekerheid hebben, dat ook ik mij niet in de ontcijfering bedrogen heb. Het eenige middel om die te verkrijgen is, dat ik de schrijfster doe dagvaarden om voor mij te verschijnen, en getuigenis der waarheid te geven.
De jongeling stond bleek als een doode, en vroeg met bevende lippen:
- Haar naam, Mijnheer! Om 's hemels wil, haar naam!
- Die naam is u, dunkt mij, veel beter dan aan mij bekend. Doch ik gevoel, dat gij overtuigd wilt zijn van de naauwkeurigheid van mijne lezing. Welnu, ik maak geene zwarigheid u die overtuiging mede te deelen. De naam is josephine reboul.
Toen de jongeling dien naam hoorde was 't hem als of er een molensteen van zijne borst wierd opgeheven; hij bekwam weder geheel van den angst waarin hij zich bevonden had.
- Ik dank God, Mijnheer de Regter! met al het gevoel waarvoor ik vatbaar ben, dat de vrees, die mij bevangen hield, geen grond heeft. Ja, het geschrevene is van de hand eener vrouw, en bevat uitdrukkingen van genegenheid, mij boven alles dierbaar. Hoe 't u mogelijk zij geweest dat te doorgronden, zonder den waren sleutel op het schrift te kennen, gaat mijne bevatting te boven. Maar zij, die den naam draagt door u uitgesproken, indien zij werkelijk bestaat, is mij geheel onbekend, en heeft geen deel aan het schrift. Ik kan dus mijn lot blijven verwachten met de gelukkige zekerheid, dat de wezenlijke schrijfster - voor welke ik tien levens zou veil hebben, wanneer ik die had! - geen gevaar loopt gekrenkt te worden in haren goeden naam, of onaangenaamheden te ondervinden wegens eene daad tot welke ik haar bewogen heb, en waarbij geene andere dan reine gevoelens haar bestuurden.
De regter was aangedaan, en verborg dat met moeite. Maar hij wilde den jongeling, die zijne redding aan hem te danken zou hebben, nog beter kennen en ging voort hem te beproeven.
- Indien ik 't geheim slechts geraden heb, is ook mij de

{==582==} {>>pagina-aanduiding<<}
wezenlijke inhoud van het schrift en de naam der schrijfster nog bedekt gebleven. Wij zijn dus nog niets verder dan vroeger. Vlei u intusschen niet met de hoop op vrijheid, zoo lang het schrift niet bekend is. Daarentegen hebt ge, om uwe vrijheid terug te bekomen, nu maar de schrijfster te noemen. Haar naam is mij genoeg om de zaak op te heldeeen. Spreek hem dan uit!
- Ik mag en zal dien naam niet uitspreken, al moest ik er mijn leven lang om in de gevangenis blijven.
- Op mijne eer beloof ik u echter, dat de goede naam der schrijfster in alle opzigten zal worden gespaard; dat het gebeurde geenerlei openbaarheid zal erlangen; dat ik 't mij geschonken vertrouwen zal bewaren in mijn hart. En nu raad en bezweer ik u als een vader, met al den ernst mijner ervaring, en ten beste van u en van de maagd die gij zoo zeer bemint, wees openhartig!
Na eenig zwijgen, sprak de jongeling:
- Ik zou mij zelven verachten als eerloos en alle liefde onwaardig, wanneer ik u haar bekend maakte, zonder hare bewilliging. Haar die bewilliging te vragen zou haar reeds dáárdoor bekend doen worden, en is dus niet mogelijk. En zoo is er dan ook voor mij geene redding mogelijk uit deze zaak, dan door een wonder. Maar ik ben getroost alles te verduren, wat de toekomst mij bereidt.
- Uwe gevangenschap kan vele jaren duren. Een verschiet vol roem lag voor u; wat zal daarvan worden?
- Het zal vergaan als een damp; maar de roem wordt te duur betaald, als hij gekocht wordt voor de eer en de trouw.
- En uwe gezondheid, die reeds geleden heeft van den dwang waaronder gij gebukt gaat! - Uwe krachten zullen verkwijnen, de lijdende ziel zal het lighaam slopen, en in 't bloeiperk der jaren, misschien, zult gij een leven besluiten, dat bestemd was om niet alleen met roem maar ook met grijsheid te worden gekroond.
- De wereld, en ook zij wier naam als gevangene nimmer door mij zal worden geschreven of uitgesproken, zal mij schuldig achten aan eene misdaad van Staat, en mij allengs medelijden in plaats van liefde schenken, en ten laatsten mij vergeten, zoo als men een dwaas altijd vergeet. Dat zal mij eene kwelling zijn. Maar de dood komt nimmer te vroeg

{==583==} {>>pagina-aanduiding<<}
om zulk eene kwelling te eindigen, en wie zijn bestaan aan de liefde ten offer brengt, leeft lang genoeg, al sterft hij ook in de kracht der jaren.
- Maar uwe moeder?
- Helaas, om haar vooral zou ik Gode bidden een wonder te doen, om mij uit den doolhof te redden, in welke jeugdige onbezonnenheid mij deed verdwalen. Maar ik ken mijne moeder genoeg om overtuigd te zijn, dat zij, indien het geval haar bekend ware, mijn gedrag zoude prijzen, en veel liever sterven zou, dan te leven ten prijze van de eer en 't gevoel van waarde van haren zoon.
- Gij zijt dus onbewegelijk? Gij hebt onwankelbaar besloten het cijferschrift niet op te helderen, en de schrijfster niet te noemen. Uw vaste voornemen is om naar de gevangenis terug te keeren, en daar te blijven tot den dood, veeleer dan vrij te worden door een verraad aan de liefde?
- Ik zal den Hemel bidden, dat voornemen nimmer in mij te laten verflaauwen.
- Welnu dan, die vrijheid welke gij niet wilt koopen, schenk ik u. Ga henen! Gij zijt vrij!
- Wat zegt gij, Mijnheer! Aan wien, waaraan heb ik dat te danken?
- Aan God, die de harten der regters vervult met medelijden en ijver voor gevangenen van uwen stempel. Ik noemde josephine reboul om u te beproeven, maar ken het schrift, en de schrijfster, en de geheele geschiedenis, en heb haar ook reeds onderzocht. De onvoorzigtige, maar beminnelijke schrijfster is marcelline bernier, eene allerliefste danseresse, die mij gisteren avond eene dans-les heeft gegeven, terwijl ik haar dansende heb verhoord. Hare bekentenis was wèl geschikt om u verliefd te maken, indien gij 't nog niet waart, en om mij uw gelukkig lot te doen benijden. Gij zijt elkander volkomen waardig. - Ziedaar den inhoud van het cijferschrift. Tot uw behoud zocht ook ik, en vond de vokalen gekrabbeld op het wit van een der in beslag genomen papieren; het overige volgde van zelf.
Het cijferschrift bevatte eenvoudig dit:
‘Uw vermoeden grieft mij, maar ik houd mij verzekerd, dat gij-zelf er reeds berouw van hebt. Mijne liefde moet uwe

{==584==} {>>pagina-aanduiding<<}
gerustheid zijn. - Heden middag in de Tuilleriën. Marcelline bernier.’
Wij zullen 't niet wagen de gewaarwordingen te schetsen waarmede eugène loisel afscheid nam van den regter, en terugkeerde in de maatschappij.
Maar het geluk was hem gunstig. Kort na zijne vrijspraak werd het geschil, dat de familiën verdeeld had, door den invloed des edelen regters vereffend, en wisselden eugène en marcelline hunne trouwringen, en zouden bij die gelegenheid ook gewis hunne harten gewisseld hebben, als die niet reeds door de liefde tot één enkel hart waren zamengesmolten geweest, of, zoo als vondel zegt: zaâmgesmeed.
Op het verlovingsfeest opende de regter het bal met marcelline, die nu, als gelukkige bruid, dankbaar doch schalks, hém-zelven in verhoor nam over zijne angsten en benaauwdheden in den dans, toen hij niet schroomde zich aan den spot der lagchers bloot te stellen, om haar uit moeijelijkheden en haren bruidegom uit den kerker te helpen.

(Naar eene anecdote.)
w.

Bladvullingen.

Toen Engeland bij lodewijk XIV deed aandringen op de vrijstelling der Protestanten, na de herroeping van 't Edict van Nantes op de galeijen geworpen, vroeg de Koning: ‘Wat zou uw meester wel doen, als ik hem verzocht de boosdoeners van Botany-bay vrij te laten?’ - ‘Sire!’ - antwoordde de gezant - ‘mijn meester zou hen dadelijk in vrijheid stellen, als uwe Majesteit die boosdoeners voor broeders erkende.’

Een Napolitaansch edelman, die zich steeds in de bres had gesteld om tegen ieder staande te houden, dat dante grooter dichter was dan ariosto, en daarvoor zelfs veertien malen zijn leven had gewaagd, verklaarde eindelijk, op zijn sterfbed, de werken dezer groote dichters volstrekt niet te kennen, veel minder nog gelezen te hebben.






{==585==} {>>pagina-aanduiding<<}

Mengelwerk.

Geschied- en oordeelkundige beschouwing der gevoelens van de oude volken aangaande het zamenstel des heelals, en in het bijzonder van de kosmische stelsels der Grieksche wijsgeeren en sterrekundigen.

medegedeeld door J.A. Bakker, te Rotterdam.

(Vervolg en slot van bl. 563.)

III.

Wij hebben het gevoelen van o.f. gruppe, over de voortgaande ontwikkeling der denkbeelden van plato betreffende het wereldstelsel, uitvoerig medegedeeld, vermits het nieuwe inzigten bevatte, met groote scherpzinnigheid en kracht van overreding voorgesteld. Daardoor echter zijn wij nog niet overtuigd, en kunnen niet onvoorwaardelijk toestemmen, dat plato niet alleen de wenteling der aarde om hare as, maar ook haren jaarlijkschen loop om de zon zoude geleerd hebben. Dit gevoelen moest wel dadelijk tegenspraak ontmoeten; vooral bij böckh, van wiens gevoelen het voornamelijk verschilde, en dien gruppe beschouwde als de voornaamste voorstander van het tegenovergestelde oude denkbeeld daaromtrent. Niet lang duurde het of er verscheen, onder den titel van Untersuchungen über das kosmische System des platon, een geschrift van böckh, met betrekking tot het werkje van gruppe, en in den vorm van een brief aan a. von humboldt, waarin de doorgaans aangenomene denkbeelden omtrent de leer van plato over het heelal, met al de gronden die er voor aangevoerd kunnen worden, zijn verdedigd, en de daarmede strijdige, uitvoerig zijn wederlegd. Na de lezing van böckh's tegenschrift

{==586==} {>>pagina-aanduiding<<}
is men wel genoodzaakt, het gevoelen van gruppe, hoe wegslepend ook voorgedragen, vaarwel te zeggen, zonder evenwel te kunnen ontkennen, dat het veel aanlokkelijks en verleidelijks heeft, ofschoon het verdwijnt voor het grondig en herhaald onderzoek der Platonische uitdrukkingen. Deze uitdrukkingen, zoo als zij in de Timeus en de Wetten voorkomen, zijn niet van eene duisterheid vrij te pleiten, die eene verschillende en tegenstrijdige uitlegging toelaat. De wenteling der aarde om hare as, wordt niet in de Timeus geleerd, omdat zij met de beweging van het Al of den Kosmos, waarvan eerst sprake is, niet zoude zijn overeen te brengen. De as waaraan de aarde is gehecht, is de as om welke het wereldgeheel draait en niet de as van de aarde, die, volgens plato, het vaste en onbewegelijke middelpunt des heelals is. De geheimzinnige plaats in de Wetten is geenszins op de aarde, maar alleen op de zon en maan, en op de overige planeten toepasselijk; hetgeen zeer naauwkeurig in het geschrift van böckh betoogd wordt. Het gevoelen van gruppe blijft echter merkwaardig en is voor de wetenschap en de geschiedenis der oude sterrekunde van belang; al ware het maar alleen daarom, dat het op nieuw tot een grondig onderzoek van de denkbeelden van een der grootste Grieksche wijsgeeren heeft uitgelokt, en het vraagstuk hoe plato over de zamenstelling des heelals achtereenvolgend gedacht heeft, nader tot zijne beslissing heeft gebragt. (1)

{==587==} {>>pagina-aanduiding<<}

Hetgeen gruppe verder over de kosmische denkbeelden van aristoteles en de latere Grieksche wijsgeeren en sterrekundigen zegt, levert zoo vele oorspronkelijke en belangrijke gezigtspunten op, welke aan minderen twijfel onderhevig zijn dan die over plato, dat wij hier nog een kort overzigt daarvan doen volgen.
Toen aristoteles 378 j.v. christus naar Athene kwam om plato te hooren, was deze vijftig jaren oud. Aristoteles moet twintig jaren in de school van plato geweest zijn, die in den ouderdom van 82 jaren stierf. In den laatsten tijd heeft zich de leerling meer en meer van den leermeester verwijderd, die ook niet hem, maar speusippus tot zijnen opvolger in den leerstoel bestemde. Aristoteles ontwikkelde zelfstandig hetgeen hij geleerd had, en ook plato van zijnen kant bleef niet stilstaan. Aldus ontstond natuurlijk eene steeds grooter wordende verwijdering. Na den dood van plato kwam aristoteles in eene volkomen polemische verhouding jegens diens navolgers, die meer eene latere Pythagorische rigting volgden; terwijl hij-zelf meer de Socratische bestanddeelen in de leer van plato aanhing. Om die reden moet het niet verwonderen, dat de laatste Platonische ontwikkeling minder door hem werd opgemerkt, of eenigzins onverstaanbaar voor hem bleef. Hij wilde van de jongste leerstellingen zijns meesters niets weten, en zag daarin geen vooruitstreven, maar teruggang; en terwijl deze groote hoogachting voor de Pythagoreërs koesterde, droeg hij hun daarentegen eene groote minachting toe, die van zeer nadeelige gevolgen in de geschiedenis der Wijsbegeerte geweest is. Zijn leerling theophrastus zag de zaken weder in met meer onpartijdigheid, en hij is het ook aan wien wij, door plutarchus, het berigt te danken hebben, aangaande de verandering van plato's wereldbeschouwing, door welke deze wijsgeer zijnen tijd zoude zijn vooruitgestreefd.
Theophrastus is niet zoo ver van aristarchus van Samos verwijderd; want hij stierf 286 j.v. chr., en cleanthes de stoïcijn volgde zijnen meester zeno in de stoa in het jaar 264 v. chr. op; dat is slechts 22 jaren na theophrastus' dood. Het was deze cleanthes die aristarchus, uithoofde van zijn stelsel, voor het gerigt wilde geroepen hebben.
De billijkheid gebiedt ons hier nog eens op aristarchus

{==588==} {>>pagina-aanduiding<<}
terug te komen. Ofschoon wij hem den roem van de uitvinding des heliocentrischen systeems niet kunnen toekennen, mogen wij hem toch in dit opzigt niet alle verdienste ontzeggen. Hij kan dat stelsel niet hebben voorgestaan, zonder daarbij een nieuw bestanddeel gevoegd, of een daartegen geopperden twijfel uit den weg geruimd te hebben. Er is namelijk, in den eersten opslag eene gewigtige bedenking op te maken, die ook werkelijk daartegen is ingebragt; maar aristarchus heeft die bedenking opgelost.
Aristoteles had in het voorbijgaan reeds de aanmerking gemaakt (2) dat de vaste sterren hunne stelling onderling niet veranderen; dat is: geen parallax aanduiden; ofschoon wij niet in het middelpunt der wereld wonen; omdat de oppervlakte der aarde eene halve middelijn van haar, van het middelpunt verwijderd is. Dit is op het stelsel van het centraalvuur nog meer toepasselijk, vermits daarin de verwijdering van het middelpunt nog grooter is, en door de rondwenteling telkens veranderd wordt. Bij het heliocentrische systeem echter heeft dit in een nog hoogeren graad plaats, omdat de baan der aarde van een grooter omvang moet genomen worden, dewijl zij niet het digtste bij de zon is, maar Mercurius en Venus nog tusschen haar en de zon rondloopen. Het is ongetwijfeld deze tegenwerping, die een der grootste bezwaren tegen den loop der aarde om de zon uitmaakte, en haar van de meer algemeene toestemming beroofde. Eene zoo voor de hand liggende bedenking, kon aan den uitvinder of volmaker van dit stelsel niet ontsnappen, en zonder dit te kunnen verklaren zoude hij tot de vestiging van zijne theorie niet gekomen zijn. De grond waarop deze bedenking moet worden opgelost, is die welke aristoteles reeds aan de Pythagoreërs toeschrijft, namelijk: de ontzettende uitgebreidheid welke zij aan de kosmische verhoudingen toeschreven, waarbij niet alleen de middellijn der aarde maar ook die van de aardbaan bijna tot niets werden. Deze grond moet dus ook plato gehad hebben, omdat het onafscheidelijk is van het heliocentrisch stelsel de vaste sterren zoo oneindig ver te stellen, dat de aardbaan, daarmede vergeleken, bijna tot nul wordt. Dit is het wat plato voor den geest zou moeten gehad hebben, doch

{==589==} {>>pagina-aanduiding<<}
door aristarchus duidelijk is uitgesproken; waardoor het nieuwe stelsel in zijne consequentie en bepaaldheid te voorschijn trad. De afstand der vaste sterren is zoo groot, dat de middellijn van de loopbaan der aarde verdwijnt, en zij, in betrekking tot dezen afstand, voor een punt, namelijk voor het middelpunt van den bol des vasten sterrenhemels, kan gelden; zóó dat er geen parallax te verwachten is, en het niet waarnemen daarvan ook niet tot een bezwaar tegen het nieuwe systeem kan worden gemaakt. Dat met duidelijkheid en eene vaste overtuiging te hebben voorgesteld, is misschien de eigenaardige verdienste van aristarchus geweest, en die verdienste was te grooter, omdat aristoteles in het geheel niet, en archimedes niet dan met moeite zich in deze voorstelling konde verplaatsen.
In de veronderstelling dat plato het eerst de wenteling der aarde om hare as en hare planetarische beweging zoude geraden hebben, wordt het ontstaan der eerste gedachte van het heliocentrische stelsel omtrent 150 jaren vroeger, dan men het gewoonlijk aanneemt, vooruitgeschoven. Het valt dus in eenen tijd waarin nieuwe gezigtspunten veel waarschijnlijker zijn, hoewel aan hunne verbreiding vele hinderpalen in den weg stonden. Dat plato bezwaarlijk van vroegeren, hetzij Pythagoreërs of anderen, deze gedachte volledig kan overgenomen hebben, is hier boven reeds aangetoond, maar iets anders is het of hij hiertoe niet eenige aanleiding ontvangen heeft. Daar het voornamelijk op de natuurlijke ontwikkeling der denkbeelden aankomt, mogen wij zelfs het geringste niet uit het oog verliezen, om plato geen grootere verdienste dan hem toekomt toe te schrijven. Wij moeten ieder het zijne geven, en indien hij voorgangers heeft gehad, dan is het van aanbelang die te leeren kennen.
Een Schrijver van de Vde eeuw onzer jaartelling, marcianus capella, levert, in zijn geschrift: De Nuptis Philologicae et Mercurii, I, 8, een eigenaardig kosmisch systeem, volgens hetwelk de aarde in het vaste middelpunt blijft, en de Zon en Maan als planeten, met de buitenplaneten Saturnus, Jupiter, en Mars om de aarde wentelen, terwijl Venus en Mercurius, als de binnenste, zich om de zon bewegen. Het is een gedeeltelijk Copernikaansch stelsel, dat moeijelijk in eenen tijd ontstaan kon, toen dat van ptolemeus algemeen door de

{==590==} {>>pagina-aanduiding<<}
sterrekundigen was aangenomen. De oorsprong van hetzelve moet dus tot eenen vroegeren tijd behooren.
Wij vinden reeds tegen het einde der IVde eeuw macrobius Commentarius van cicero's Somnium Scipionis, waarin doorgaans het gewone geocentrische systeem schijnt te heerschen; doch eenige onduidelijke woorden omtrent Mercurius en Venus hem gewenschte gelegenheid aanbieden, om zijne geleerdheid ten toon te spreiden. Door hem worden wij weder op eenen voorgaanden tijd gewezen. Ook in eene plaats bij vitrivius (3) wordt duidelijk van den omloop van Mercurius en Venus om de zon gesproken. Men zal echter vitruvius noch een zijner landgenooten, voor den uitvinder van dit gevoelen houden, ofschoon het opmerkelijk is, dat bij geenen Griekschen Schrijver eenig spoor van dit stelsel gevonden wordt; waarbij ook nog dient opgemerkt te worden, dat macrobius er den naam van het Egyptische aan geeft, dien het ook in latere tijden heeft behouden.
Hierin ligt, dunkt ons, eene duistere aanwijzing, dat dit gevoelen zal zijn gekoesterd door een Grieksch wijsgeer, die, in betrekking met Egypte gekomen, hetzelve uit de oude priesterlijke wijsheid heeft geput; dit kan geen ander dan pythagoras zijn geweest. Wij weten uit plinius (4) en uit de Placit. phil., dat hij de avond- en morgenster voor één en dezelfde planeet heeft gehouden. Hij is dus niet verwijderd van het gevoelen om ook Mercurius met de Zon in eene naauwe verbinding te brengen. Ideler (5) meent, dat pythagoras deze voorstelling uit Egypte heeft medegebragt; hoewel het vreemd is, dat zij zich niet meer in Griekenland heeft verspreid, en niet in de school der Pythagoreërs is overgegaan.
Maar tot verklaring hiervan kunnen toereikende gronden worden bijgebragt. De Grieksche wijsgeeren streefden door hunnen bespiegelenden geest, naar een algemeen kosmisch stelsel, naar één hoofdbeginsel, dat de gansche wereld-orde doordringt; dit deden voornamelijk de Pythagoreërs. Zij konden niet ten halve blijven staan, en van een gevoelen dat van deze eenheid niet doordrongen was, zoo als het onjuist

{==591==} {>>pagina-aanduiding<<}
zoogenoemde Egyptische systeem, konden zij geen gebruik maken en lieten het liever ter zijde liggen. Voor ons is de voorstelling dat Mercurius en Venus hunnen loop om de zon volbrengen, de natuurlijke aanleiding tot het heliocentrische stelsel, omdat de toepassing daarvan op de overige planeten ligt en gebaand is. Maar het wordt geheel anders, als wij de zaak uit het standpunt van de vorderingen van den griekschen geest beschouwen.
Het groote vraagstuk bleef altijd de dagelijksche omwenteling van den sterrenhemel, en geene theorie kon voldoen, die niet te gelijk deze oploste. Het onvolledige heliocentrische systeem doet dit nog niet, zoo lang de wenteling der aarde om hare as daarbij niet opgenomen is; men was hiervan nog ver verwijderd, en dit geeft ons den sleutel van de geschiedenis der kosmische systemen. Hoe groot ook het gezag van pythagoras en zijne school ware, men voelde zich toch genoodzaakt om het denkbeeld des meesters te verlaten en eene andere voorstelling aan te nemen, die, hoewel van de waarheid verwijderd, echter geschikt was om later grootere vorderingen in de kennis van het wereldstelsel te doen ontstaan. De leer van het centraalvuur maakt de Zon en de Maan zoowel als Mercurius, Venus, Mars, Jupiter, Saturnus niet alleen, maar ook de aarde tot planeten van denzelfden rang. Door de wenteling der aarde om het centraalvuur werd de rondwenteling van den sterrenhemel genoegzaam verklaart, en het gevoelen van de wenteling van Mercurius en Venus om de zon werd hierdoor op den achtergrond geschoven en vergeten.
Volgens hetgeen wij van plato gezien hebben, was hij eerst een aanhanger van het Ionische stelsel, vervolgens raakte hij met het gevoelen van philolaus bekend, dit was voor hem, naar de meening van gruppe, de trap langs welken hij tot het denkbeeld van de wenteling der aarde om hare as kon opstijgen; waardoor het heliocentrische stelsel niet meer in eenen regelregten tegenspraak met de onmiddellijke verschijning bleef. Volgens zijn gevoelen moest plato door analogie en redenering op het heliocentrische systeem gebragt worden, als hij eenmaal de wenteling der aarde om hare as had aangenomen.
Chalcidius meldt (6) dat eenige Pythagoreërs Mercurius en

{==592==} {>>pagina-aanduiding<<}
Venus vóór de zon gesteld hebben, hetgeen misschien op den tijd van eudoxus betrekking heeft. Dat het echter voor het overige zeer waarschijnlijk is, dat de Egyptenaren lang vóór de Grieken, Mercurius en Venus om de zon lieten wentelen, verklaart zich door dat zij geene wijsgeeren en theoristen waren, die naar een algemeen wereldstelsel zochten, maar waarnemers bleven en zich met de partiëele verschijningen vergenoegden, zonder die tot eene stelselmatige éénheid te brengen.
Plato kon dus de kennis hiervan ligt uit Egypte ontvangen hebben zoo hij-zelf aldaar niet geweest is. Eudoxus wiens verblijf aldaar niet kan betwijfeld worden, moest óók deze priesterlijke voorstellingen naar Athene brengen. Plato was tevens door het Egyptische gevoelen van de wenteling van Mercurius en Venus om de zon, op den weg tot het heliocentrisch systeem gebragt, omdat hij de grootste hinderpaal daartegen, door het aannemen der wenteling van de aarde om hare as, reeds te boven zou zijn gekomen.
En toch hebben de Grieken het heliocentrische stelsel en het zoogenoemde Egyptische weder verlaten; want bij ptolemeus wentelen Mercurius en Venus niet om de zon, maar em een ideaal punt. Ook dit gevoelen had zijne wetenschappelijke gronden, die wel de moeite van hunne beschouwing beloonen.

In eenen tijd waarin de dichtkunst en wijsbegeerte der Grieken, slechts eenen zwakken nabloei aan te wijzen had, en hun scheppend genie scheen te sluimeren, stegen de wiskundige wetenschappen tot eenen hoogen trap en vertoonden zich reeds de beginselen dier empirische methode, die in de laatste eeuwen zulke verwonderlijke resultaten heeft opgeleverd. In de Alexandrijnsche periode maakte vooral de sterrekunde groote vorderingen: aan eenen strengen mathematischen regel onderworpen, verkreeg zij toen het eerst de vorm eener wetenschap.
Juist omtrent dezen tijd verliet men den weg waarop aristarchus van Samos en seleucus van Erythrea zich reeds bevonden hadden; dat is: men gaf het heliocentrische systeem op. Hoe komt het dus, dat de groote sterrekundigen die hen opvolgden, en met hunne schriften bekend waren, in het bij-
{==593==} {>>pagina-aanduiding<<}
zonder hipparchus en na hem ptolemeus bij het oude geocentrische systeem gebleven zijn? Het antwoord hierop is: omdat zij minder bespiegelaars, dan wel wetenschappelijke mannen waren. Het heliocentrische gevoelen was nog slechts eene hypothese, zoo lang het nog niet door alle verschijningen, en door het geheel der waarnemingen bevestigd was. Hieraan ontbrak nog veel, ook was er gebrek aan middelen om hiertoe te geraken. De sterrekunde als wetenschap moest door de waarneming den inductiven weg gaan; om hierin te slagen moest zij vooreerst bij het geocentrische stelsel blijven, omdat dit het eerste standpunt der waarnemende astronomie op aarde is.
Wij komen eerst tot eudoxus eer wij tot hipparchus kunnen overgaan. Twee standpunten komen vooral in aanmerking in den na-Platonischen tijd, die beide door eene spreuk gekenmerkt worden. Vooreerst was de uitdrukking de verschijning redden, een spreekwoord bij de sterrekundigen geworden, dat slechts eenen zin kon hebben in de veronderstelling dat der verschijning door a-prioristische theoriën geweld was aangedaan.
Het tweede standpunt vinden wij uitgesproken in de door simplicius bewaarde woorden van geminus, (7) die, na van het gevoelen van heraclides van Pontus gewag gemaakt te hebben, er bijvoegt: ‘het is in het geheel de zaak der Astrologen niet te onderzoeken welk hemelligchaam stilstaat en welk zich beweegt.’ Men wilde zich dus uitsluitend aan de verschijningen houden en de theorie geheel achterwege laten. Het eerste standpunt was dat van eudoxus, het tweede dat van hipparchus.
Hiermede is niet gezegd dat de wijsgeeren tot op plato volstrekt geen acht op de verschijningen zonden geslagen hebben: - zij vergenoegden zich met eene oppervlakkige waarneming, en zochten voor deze dadelijk eene algemeene kosmische theorie. Noch pythagoras, noch plato, noch de andere filozofen die ons bezig hielden, namen zorgvuldig waar, of lieten zich daaraan gelegen liggen, de waarnemingen op te zamelen waar zij te krijgen waren, te Babylon of in Egypte. De Grieken schijnen echter in dezen vroegeren tijd wel eenige

{==594==} {>>pagina-aanduiding<<}
kennis aan sommige verspreidde waarnemingen uit deze bron gehad te hebben, doch zij lieten die dikwijls ongebruikt, als zij in hunne theoriën niet pasten.
Dit veranderde ten tijde van plato en aristoteles; men naderde met eene andere bedoeling de bron der Egyptische waarneming. Toen kwamen er eerst Grieksche sterrekundigen te voorschijn; tot nog toe waren er slechts kosmologische bespiegelaars onder de wijsgeeren geweest.
Het zoo verdachte verhaal van simplicius, der opgaaf die plato aan de sterrekundigen van zijnen tijd gedaan, en die door eudoxus ter oplossing aangenomen werd, schijnt ons de onschatbare overlevering in te houden, dat wij dit gewigtig keerpunt in de geschiedenis der wetenschap aan geenen anderen naam kunnen vasthechten. Eudoxus de leerling van architas, bevriend en in wetenschappelijk verkeer met plato en aristoteles, stond op de toen hoogst moeijelijke wiskundige hoogte en werd naderhand slechts door eenen archimedes overtroffen. Zulk een man ging bij de Egyptenaren zijne sterrekundige kennis uitbreiden, om, volgens de waarnemingen, cene steekhoudende theorie te vestigen; hiertoe kwam hij niet, en zijn eerbied voor de verschijningen voerde hem tot zijne zamengestelde spheren-theorie, die onder de kosmische systemen geene plaats nemen kan, en voor meer dan de helft eene wiskundige hypothese is. Maar de wending die hij aan de wetenschap gaf, bleef voor de volgende tijden bestaan.
Eudoxus moet dus als de grondlegger der wetenschappelijke sterrekunde worden beschouwd. Tot nog toe had men in Griekenland slechts eene bespiegelende leer van den Kosmos gehad. Seneca (8) zegt ons, dat hij het eerst de kennis van de beweging der planeten naar Griekenland overbragt; dat is: de voortgaande en onafgebrokene waarnemingen daaromtrent, gedurende een lang tijdsverloop. De Egyptische waarnemingen betroffen ook de zons- en maansverduisteringen; op den loop der kometen schijnen zij geen acht gegeven te hebben. Seneca zegt ook, dat democritus slechts van meerdere planeten heeft gesproken, doch hunne namen niet heeft geweten; hetgeen niet waarschijnlijk is, want over het getal, de orde en de afstand der planeten hebben de Grieksche wijsgeeren, zoo als wij

{==595==} {>>pagina-aanduiding<<}
gezien hebben, al vroeg vóór eudoxus onderzoekingen ingesteld.
Voor dit onderzoek openden zich nu nieuwe bronnen, te meer daar men die met meer ijver begon op te sporen. In het Oosten bestonden reeds langen tijd scholen van waarnemende sterrekunde, die op eene godsdienstige behoefte gegrond waren. Maar van de schatten der oude waarnemingen die in Babylon opgestapeld lagen, was tot nog toe weinig aan de Grieken gekomen. De overwinningen van alexander, met den ontwakenden wetenschappelijken geest, maakten die meer algemeen. Callisthenes bragt de kennis der sterrekundige waarnemingen van bijna tweeduizend jaren naar Griekenland over (9). De invloed daarvan openbaarde zich spoedig, en de Grieken werden daardoor op de inductive methode gebragt.
Eudoxus en Aristoteles beleefden die verandering, die men met regt eene wetenschappelijke omwenteling noemen kan. Aristoteles maakt daarvan (10) reeds gewag, als hij van zijne waarneming eener bedekking van Mars door de maan spreekt: ‘Wij bezitten’ - zegt hij - ‘van de Egyptenaren en Babyloniërs vele dergelijke waarnemingen voor iedere planeet’, hetwelk geen oudere Griek gezegd heeft of zeggen kon.
Hipparchus was de groote opvolger van eudoxus. Ptolomeus geeft hem den eernaam van vriend der waarheid, waarmede het nieuwe karakter dat de Grieksche sterrekunde aannam wordt aangeduid. Hij zegt ons dat hipparchus, uit gebrek aan oude waarnemingen, het niet gewaagd heeft, eene theorie over de planeten zamen te stellen; maar zich heeft vergenoegd de weinige waarnemingen door hem-zelven daarvan gemaakt, te doen dienen om aan te toonen, dat zij met de bestaande hypothese niet overeenkwamen.
Hipparchus stelde zich echter een grootsch doel met zijne waarnemingen voor. Plinius verhaalt, (11) dat eene verschijnende en weder verdwijnende ster hem tot de gedachte bragt, om eenen catalogus der vaste sterren te ontwerpen; opdat men zoude kunnen nagaan of zij eenige verandering ondergingen, of eene beweging hadden. Volgens eene merk-
{==596==} {>>pagina-aanduiding<<}
waardige uitdrukking van plinius moesten de sterren aan de nakomeling worden toegeteld. Een zoo groote inductive geest moest wel van alle a-prioristische theoriën verwijderd blijven. Ofschoon de veelomvattende arbeid van hipparchus de grondslag der wetenschappelijke sterrekunde uitmaakt, blijkt het niet dat de Egyptenaren en Babyloniërs hem hierin voorgegaan waren; zij hielden slechts aanteekeningen van de opkomst en den ondergang der sterren en der planeten, van hunne bewegingen in den dierenriem, van de zons- en maansverduisteringen, en van de sterbedekkingen. De waarneming der veranderingen, die aan den hemel plaats hadden, verkregen bij de Grieken een meer omvattend en verstandiger doel, zoodat zij wezenlijk den grond voor de nieuwere sterrekunde gelegd hebben.
De vroegere stoute bespiegeling, die zoo vele op elkander volgende kosmische stelsels deed ontstaan, maakte plaats voor eene edele en waarlijk wetenschappelijke onderwerping aan de verschijningen des hemels, die zich aan eene naauwkeuriger geworden waarneming opdeden, welke de wetenschap tot eene verhevene eerdienst der Natuur maakt, en de subjective opvatting als ongenoegzaam, en overijld, en roekeloos, verwerpt.
Men verwierp de theorie echter niet geheel en al, maar zij verkreeg een ander karakter: zij werd het gevolg en de slotsom der waarnemingen, en werd telkens door de nieuwe gewijzigd, in plaats van daarop een onregtvaardig geweld uit te oefenen. De epicykelen boden zich eerst als bekwame hulpmiddelen aan, om de bewegingen der hemelligchamen te verklaren. Doch deze epicykelen werden hoe langer hoe zamengestelder en onnatuurlijker. Van de epicykelen werd men tot de excentrische kringen gevoerd, doch weldra moesten cirkels aan cirkels worden gehecht; en in plaats van tot eene eenvoudige wet te naderen, die men zocht, kwam men tot eene eindelooze verwarring. Als men eindelijk de epicykelen en excentrische kringen, de spheren en vaste cirkels verwierp, bleef toch de ervaring die men door middel van deze hypothesen had opgedaan, en deze kon later tot bewijs van het heliocentrische systeem verstrekken.

Wij zagen, dat in de Grieksche wijsbegeerte de twee wegen der zinnelijke en inductive ervaring, en die der bespiegeling

{==597==} {>>pagina-aanduiding<<}
zich spoedig vertoonden; terwijl zij in een naauw verband stonden met het bijzonder karakter der twee Grieksche volksstammen. De Ionische was zinnelijk, en bij hem heerschte reeds vroeg de waarneming en het opsporen van uitwendige bijzonderheden en zigtbare verschijnselen. Geschiedenis, aardrijks-, land- en volkenkunde werden door de Ioniërs het eerst beoefend. De Doriërs daarentegen, helden meer tot de bespiegeling over, zij muntten in de wiskundige wetenschappen uit. De Pythagoreërs waren de grondleggers der mathematiek; terwijl de Eleaten de constructie a priori tot zulk een uiterste dreven, dat zij de voorgangers der hedendaagsche Duitsche speculative wijsgeeren kunnen genoemd worden. De Attische wijsgeeren kwamen het laatst, doch het was omdat zij de kroon der Grieksche wetenschap moesten uitmaken; bij hen was de Ionische ervaringsgeest en de Dorische bespiegeling in eene juiste overeenstemming vereenigd; deze overeenstemming bereikte haar toppunt in plato, die den weg baande voor aristoteles, dien men als de stichter der nieuwere wetenschappelijke methode kan aanzien.
Aristoteles is bijna den omgekeerden weg van plato in zijne ontwikkeling gegaan. Hij volgde in het eerst zijnen bespiegelenden meester, maar ongemerkt verdiepte hij zich in het onderzoek der verschijnselen en de onmiddellijke waarneming der zinnelijke dingen, zoodat hij eindelijk daarvoor de bespiegeling geheel opgaf. Wij lezen bij hem de merkwaardige woorden (12): ‘Nog zijn de verschijnselen niet behoorlijk onderzocht; als zij het eenmaal zullen zijn, dan zal de waarneming meer te vertrouwen zijn dan de bespiegeling, en deze slechts in zoo verre als zij met de verschijnselen zal zijn overeen te brengen.’ Hoe meer aristoteles in deze zienswijze versterkt werd, die de ware inductive methode is, hoe gewaagder en willekeuriger de ideale beschouwingen der Pythagoreërs hem toeschenen; tegen welke hij zoo zeer ingenomen was, dat zij volgens zijne uitdrukking (13) hem voorkwamen, vermetel in de plaats van den Wereldschepper te treden. Uit dit standpunt veroordeelde hij de kosmische beschouwingen zijns grooten leermeesters, en hij wist niet eens de wente-
{==598==} {>>pagina-aanduiding<<}
ling der aarde om hare as op hare ware beteekenis te schatten.
Uit hoofde van het beginsel dat hij aankleefde, namelijk de waarneming der zinnelijke verschijning, moest hij nog de aarde als vaststaande in het middelpunt der wereld aannemen, en zoowel hare omwenteling als planetarischen loop ontkennen. Hij legde daarentegen den grond voor een voorzigtig inductief onderzoek, dat eene nieuwe en glansrijke ontwikkeling van den griekschen geest ten gevolge had, en die, hoewel minder gekend en geacht, de kiem van de moderne wetenschap uitmaakt. Bijna twee duizend jaren verliepen er eer deze methode in de nieuwere wetenschappen de heerschende werd.
Toen men in den Christelijken tijd de behoefte gevoelde om de Grieksche wijsbegeerte nader te kennen, moest in het eerst plato meer invloed verkrijgen dan aristoteles; bij den eersten vindt men den Wereldschepper terug; bij den laatsten was zijne leer van de eeuwigheid der wereld voor velen een grooten aanstoot. Het was meer door zijne logische schriften dan door zijnen wetenschappelijken geest, dat aristoteles in de middeleeuwen heerschte. Onder de inductive wetenschappen van den nieuweren tijd neemt de sterrekunde de eerste plaats in. Zij begon echter met eene theoretische bespiegeling. Copernicus omhelsde het heliocentrische stelsel, hetwelk hij voor dat van philolaus hield: ofschoon hij de epicykelen niet aannam, beschouwde hij echter de planetenbanen als cirkels. Intusschen ging de waarnemende sterrekunde op den door ptolomeus gebaanden weg voort, en juist de tegenstander van copernicus, tycho brahé, leverde aan zijnen grooten leerling kepler, het middel om het heliocentrisch systeem voor altijd te bevestigen. Door de ellepticiteit der planetenbanen te ontdekken, was eene gewigtige schrede voorwaarts gedaan. In de oudheid was het gevoelen van de goddelijkheid der sterren eene onoverkomelijke hinderpaal, om hen eene andere beweging dan de volkomen cirkelvormige toe te schrijven. De Pythagoreërs konden er niet van afgaan, ook scheen zij de natuurlijkste te zijn. Eindelijk bragt newton door de algemeene wet der zwaartekracht het laatste en onomstootelijkste bewijs voor het heliocentrische stelsel bij, de inductive we-
{==599==} {>>pagina-aanduiding<<}
tenschap was toen eerst tot dezelfde slotsom als de Platonische bespiegeling gekomen.
Wij vinden de wetenschappelijke sterrekunde der Grieken zamengevat in de Almagesta van ptolomeus. De kosmische beschouwing die daarin voorkomt is de Aristotelische, van welke wij weten dat zij eigenlijk die van pythagoras is: de aarde is een bol die zich onbewegelijk in het middelpunt der wereld bevindt. Het is waar, ptolomeus zoekt voor deze stelling bewijzen aan te voeren. Dat de aarde in het middelpunt der wereld rust; dit wil hij (14) uitdrukkelijk dáármede bewijzen, dat anders de horizon den hemel in twee ongelijke deelen zoude snijden - hoewel hij toch zelf den oneindigen afstand der vaste sterren kent! Dat de nachtëveningen niet zouden plaats hebben, indien de zon zich niet in het midden der keerkringen bevond. Ook op physische gronden gelooft hij die stelling te kunnen bewijzen; niet onderscheidende dat dit aardsche verschijnselen zijn, die over de kosmische verhoudingen niet beslissen kunnen. De val der ligchamen op de aarde is altijd regthoekig met het vlak van den horizon, en wijst altijd naar het middelpunt der aarde, en hieruit zou volgen dat zij het centrum der wereld zoude zijn?! Op eene dergelijke wijs wil hij betogen dat de aarde zich niet bewegen kan; noch planetarisch om de zon, noch draaijende om hare as. Hij was echter van gevoelen, dat de aarde een onmerkbaar punt was, in vergelijking met den sterrenhemel; omdat waarnemingen op verschillende plaatsen van dien bol gedaan geen parallax aangeven. Van eene beweging in het wereldruim schijnt hij die te verwachten, omdat hij niet zoo stout is de middellijn der aardbaan, in vergelijking met den afstand der vaste sterren voor nul te houden; maar hij maakte hieruit het besluit op, dat zij geene voortgaande beweging heeft. Hetgeen aristarchus van Samos en archimedes in zijn
Psammites hierover gezegd hebben, heeft voor hem geen gewigt.
Hij moest zelf erkennen dat de beweging van den sterrenhemel, gemakkelijk door de wenteling der aarde om hare as zou te verklaren zijn; maar die ontzettend snelle omdraaijing is aan de vurige ligchamen eigen, terwijl de aarde als een koud vast ligchaam moet stilstaan. Door dien snellen omzwaai

{==600==} {>>pagina-aanduiding<<}
wordt de bolvormige zware massa der aarde op hare plaats gehouden; zij behoeft noch een steunpunt, noch eene beweging. Voor het overige bestaat de sterrekunde van ptolomeus nog voornamelijk in de aanwending der epicykelen en excentrische kringen; een stelsel zoo zamengesteld, dat men zonder eene uitvoerige uiteenzetting, door vele figuren opgehelderd, er geene verklaring van geven kan. Voor ons doel zij het genoeg hier aan te merken, dat reeds ten tijde van calippus, die te gelijk met aristoteles leefde, het getal der epicykelen en spheren, volgens alexander aphrodisias en simplicius tot 55 was aangegroeid. Deze epicykelen waren echter voor ptolomeus slechts wiskundige hypothesen, die hij van hipparchus overgenomen had, en even als deze alleen ter verklaring van de zamengestelde beweging der hemelligchamen gebruikte. Hipparchus, zagen wij, is er ook de uitvinder niet van geweest. Volgens het berigt van simplicius (15) die eudemus in zijne geschiedenis der Astrologie aanhaalt, en naar hem sosigenes, was het eudoxus die het eerst van alle Grieken tot dit denkbeeld kwam; omdat plato, zoo als sosigenes vermeldt, deze opgaaf aan de sterrekundigen van zijnen tijd voorgesteld had: welke vereeniging van gelijktijdige kringvormige bewegingen hij behoefde, om de verschijningen van den loop der planeten te verklaren? - Vervolgens verhaalt simplicius, dat calippus van Cyzicus, polemarchus een vertrouwend vriend van eudoxus bezocht heeft; door dezen heeft hij de nieuwe theorie van
eudoxus leeren kennen; hij heeft zich daarna met polemarchus naar Athene begeven, en met aristoteles, deze theorie, die hem in de hoofdzaak beviel, verder ontwikkeld. Volgens dit verhaal ging de aanleiding van plato uit, en de zaak kreeg door aristoteles haar beslag. Het was deze opgaaf van plato aan de sterrekundigen - die delambre en whewell ook aannemen - welke eene belangrijke omstandigheid in de geschiedenis der sterrekunde uitmaakt. Als men het stelsel van eudoxus, in betrekking niet met epicykelen en excentrische kringen, maar op spheren terugbrengt, zal men den invloed hiervan in het kosmische stelsel van plato aan het einde der Republiek terugvinden. De 55 epicykelen van calippus worden dan ook

{==601==} {>>pagina-aanduiding<<}
in elkander gedraaide spheren, welk groot aantal door aristoteles nog niet genoegzaam gerekend werd. Uit deze spheren ontstonden als van zelve de epicykelen en excentrische kringen. Simplicius kent de leer daarvan, volgens nicomachus en jamblichus, aan de Pythagoreërs toe, die zullen voorzeker de latere na-Platonische Pythagoreërs geweest zijn. De Platonisten en allen die de oude Ionische voorstelling toegedaan waren, behielden de spheren. De excentrische kringen, die beter met den ruimeren blik der Pythagoreërs overeenkomen, zijn eigenlijk met de spheren niet te vereenigen. Echter heeft ptolomeus de spheren, epicykelen en excentrische kringen in zijn stelsel opgenomen. Hij verklaart zich duidelijk hierover; (16) evenwel zijn de spheren bij hem meer in naam dan wel werkelijk aanwezig. Hoe is dit moeijelijke en krassende raderwerk niet in eene scherpe tegenstelling met het grootsche Pythagorische stelsel, dat door plato zijne hoogste ontwikkeling verkreeg! De spheren van eudoxus zijn niet anders dan de verschillende kristalgewelven der Ionische wijsgeeren, die in beweging gesteld zijn. Plato moge eudoxus geraadpleegd en vooreerst gevolgd hebben, later kwam hij tot het Pythagorische gevoelen van vrijzwevende en door het evenwigt van onzigtbare krachten in het wereldruim zich bewegende hemelbollen terug; waarmede hij de wenteling der aarde om hare as en om de zon, te gelijk met de overige planeten, zou verbonden hebben.

De vraag, of men in de oudheid nooit naar de bewegende krachten die de planeten in hunne banen rondvoeren zoude onderzocht hebben, doet zich als van zelve voor. De oudste Ioniërs aan wien het begrip van eene natuurwet, dat is: eene noodzakelijke orde waarvan men rekenschap kan geven, nog vreemd was, stelden hiervoor eene onverklaarbare noodwendigheid of het fatum in de plaats. Volgens heraclitus is Helios (de zon) gedwongen om onveranderlijk zijne baan te doorloopen, zoo niet, dan zouden de Erinnyen (de Furien) hem vervolgen (17).

{==602==} {>>pagina-aanduiding<<}

Anaximenes zocht reeds naar bewijzen; de planeten en in het bijzonder de maan worden door hunne breedte voor het vallen beschut, de lucht draagt ze. De zon rolt als het ware boven over het kristalgewelf. Misschien dacht hij reeds dat de overige planeten zich ook rondom vaste spheren wentelden; maar door welke kracht gedreven, hiervan vinden wij niets aangeteekend. Bij anaximander vinden wij de eerste proef eener mechanische verklaring, in eene voor ons, en misschien ook voor hem-zelven, onduidelijke voorstelling van ringen, waarvan de licht-openingen de sterren vormen; de ringen draaijen, maar de beweegkracht ontbreekt hier ook. Bij pythagoras ontmoeten wij het eerst een dynamisch systeem. De aarde behoudt hare plaats in het midden van den Kosmos, door het evenwigt. Er is geen boven of beneden in het wereldruim; dus kan zij niet vallen; zij is overal even ver van den hemel verwijderd, of zoo als plato het in de Phedo uitdrukt: ‘De aardbol is in evenwigt en bevindt zich in het midden van eenen anderen bol.’ Het begrip van evenwigt sluit dat van kracht reeds in. De beweging ligt in de natuur der planeten, even als zij cirkelvormige banen beschrijven en zuivere bollen zijn. Bij empedocles en anaxagoras vinden wij het eerst van draaikringen gewag gemaakt, die tot op descartes hunne rol in de sterrekunde gespreeld hebben; de Ether waarin de planeten vrij zweven heeft eene kringvormige beweging, die de hemelligchamen medevoert.
Aristoteles spreekt van deze theorie aan het slot zijner Physica. Hij onderscheidt bij eenen kring en bij eenen bol twee beginselen, het middelpunt en de omtrek. ‘Het snelste moet zich bewegen, hetgeen het naast aan de beweegoorzaak is’, en dat is de omtrek; - men ziet dat hier de bewegende oorzaak buiten den kring of bol gedacht wordt. Aristoteles zegt vervolgens uitdrukkelijk, dat deze oorzaak eene oneindige en onstoffelijke is.
De theorie der draaikringen van empedocles werd naderhand door de Pythagoreërs ontwikkeld. In plaats van, zoo als later door aristoteles, de beweegoorzaak buiten den omtrek aan te nemen, plaatsten zij die in het middelpunt, en omdat zij eene dynamische theorie toegedaan waren, konden zij zich eene werking in de verte voorstellen; hetgeen voor

{==603==} {>>pagina-aanduiding<<}
de aanhangers eener mechanische werking, tot den tijd van newton eene onmogelijkheid gebleven is. Het is voorzeker zeer belangrijk te zien, dat er reeds in de oudheid twee tegenovergestelde stelsels omtrent de beweegoorzaak bestonden; dat hetwelk aristoteles volgde moest de stilstand der aarde bevestigen en die met de ronddraaijing des sterrenhemels en den loop der planeten vereenigen. Plato was eenigen tijd van hetzelfde gevoelen, zoo als uit de Republiek blijkt, maar hij zou later tot het tegenovergestelde systeem overgegaan zijn. De leer van empedocles en anaxagoras, die plato in de Timeus en in de Wetten schijnt gehuldigd te hebben, had echter weinig aanhangers; zij moest voor de onmiddellijke waarneming onderdoen. De ontwikkeling die er de Pythagoreërs aan gaven door de bewegende kracht in het middelpunt te stellen, draagt de kiem en de kern der algemeene zwaartekracht in zich, die echter eerst na bijna tweeduizend jaren tot ontwikkeling mogt komen.
Wij vinden eene merkwaardige plaats hij simplicius (18): ‘Anderen stellen als oorzaak dat de sterren niet vallen eene physieke kracht, namelijk de snelle ronddraaijing die grooter is dan de eigenaardige valkracht; zoo als empedocles en anaxagoras zeggen.’ Hier hebben wij reeds duidelijk twee factoren: de ommezwaai, dat is, de middelpuntschuwende, voortstuwende of tangentiaalkracht, en de neiging tot vallen, of de aantrekkingskracht. Het is echter een anachronismus, dat reeds aan empedocles en anaxagoras toe te schrijven, wier draaikringen-theorie daar weinig gemeens mede heeft. Hiermede staat eene zeer gewigtige overlevering in verband, die ons plutarchus (19) mededeelt. ‘De maan wordt in eenen kring rondgevoerd als een steen in eenen slinger.’ Wie erkent hier niet de leer der zwaartekracht; wat voor de maan geldt moet ook voor de andere planeten gelden, vooral wanneer men het heliocentrische systeem aannam. De theorie der zwaartekracht moest in het zwaarmoedige mechanismus der epicykelen en excentrische kringen verdwijnen, maar weder te voorschijn treden als de loopbanen der planeten cirkels en ellipsen werden.

{==604==} {>>pagina-aanduiding<<}

Newton was niet zoo zeer de uitvinder van de theorie die zijnen naam draagt. Hij had hierin de oudheid, copernicus en kepler tot voorgangers, maar hij bragt de verschijnselen met de theorie der zwaartekracht in overeenstemming.

Wij moeten ten slotte de verstrooide berigten omtrent de denkbeelden der Ouden aangaande het wereldstelsel, onder een bijzonder gezigtspunt te zamenvatten. Als naar de verschillende stelsels het wereldgebouw zich uitbreidt of somwijlen weder enger te zamenkrimpt, dan schijnt de verschillende opvatting van de uitgebreidheid des heelals eene eenvoudige uitdrukking van voor- of achteruitgang. De bekrompenste ruimte van het wereldgebouw hebben wij bij de Oostersche volken en in de Homerische voorstelling: aan gene zijde der Zuilen van hercules is het einde der aarde en te gelijk dat der wereld, want de vloed Oceanus heeft geene belangrijke breedte, en de kristallijnen hemel sluit het geheel af. Volgens de populaire voorstelling was Delphos de navel of het middelpunt der aarde. Het is onzeker of wij deze, onder eenen godsdienstigen invloed ontstane meening, eene kosmische beteekenis moeten geven, in de oudste opvatting schijnt het onderscheid tusschen een godsdienstig geloof en eene wetenschappelijke meening niet groot te zijn.
De voorstelling van thales en van zijne eerste navolgers is hiervan niet wezenlijk verschillend; slechts heeft hier de Oceaan eene meerdere breedte, waardoor het hemelgewelf eenen grooteren omvang verkrijgt. Men hield toen reeds de zon en maan voor hemelligchamen grooter dan onze aarde.
Wij bezitten van anaximander grootheidsbepalingen van zon en maan in betrekking tot de aarde; doch wij missen zijne denkbeelden omtrent de grootte van dit ligchaam zelf. Zijne aarde was echter kleiner dan bij de latere wijsgeeren. Voor zijne denkbeelden omtrent de uitgebreidheid van den Kosmos, ontbreken ons de gegevens. Anaximander is de eerste die buiten het hemelgewelf uitgaat, doch er zich niet ver van durft verwijderen.
De Kosmos verruimt zijne grenzen aanmerkelijk bij pythagoras: rondom de aarde is het vrije wereldruim; de planeten wentelen zich rondom haar in harmonische afstanden; - zoo

{==605==} {>>pagina-aanduiding<<}
bekomen wij het eerst een planeetstelsel. Den hemel der vaste sterren nam hij als een bolvormig afsluitsel van het heelal aan. Wij weten niet hoe groot pythagoras de aarde geschat heeft; hij moet haar echter belangrijk grooter dan vroeger gehouden hebben, omdat bij hem de oude schijf een bol wordt. Daarentegen bezitten wij eene vermelding van den afstand die hij aan de maan, de zon en den vasten sterrenhemel gaf. Plinius (20) is de eenige die ons de belangrijke opgaaf doet.
Volgens hem stelde pythagoras de afstand der aarde van de maan op 126,000 stadiën, van de zon op het dubbele of 252,000 stadiën, en van den sterrenhemel op het drievoudige van het dubbele, dus op 756,000 stadiën; ongeveer 16,000 Duitsche mijlen. Hoe grootsch ook de denkbeelden van pythagoras over den Kosmos in vergelijking van zijne voorgangers en tijdgenooten waren, gaf hij aan den vasten sterrenhemel slechts een afstand van het zesvoudige van dien der maan van de aarde. Doch de Pythagoreërs breidden de denkbeelden van hunnen meester en de grenzen van het heelal nog meer uit. De leer van het centraalvuur gaf daartoe aanleiding; de aarde verkreeg zelve eene loopbaan, die alzoo de loopbanen der planeten weder moest uitbreiden, en vermits de sterrenhemel als stilstaande werd aangenomen, kon hij als oneindig en grenzenloos worden aangezien, dewijl hij niet meer behoefde te wentelen.
Zij die met philolaus en de latere Pythagoreërs eene tegenaarde en tien rondwentelende hemelligchamen stelden, en hieronder den sterrenhemel-zelven rekenden, moesten van deze grenzenloosheid afstand doen, en tot het oorspronkelijke gevoelen van pythagoras, of zelfs wel tot het bekrompen standpunt der oude Ionische wijsgeeren terugkeeren. De Eleaten en latere Ioniërs, als: leucippus, democritus en heraclitus gingen van deze verhevene opvatting nog meer terug. Aristoteles (21) leert ons met betrekking tot de kosmische denkbeelden eene hoofd-onderscheiding der wijsgeeren kennen, naarmate zij den hemel begrensd of oneindig aannemen.
Tot de eersten behooren de oude Ioniërs, pythagoras-zelf en de Eleaten. Deze opvatting had eenen merkbaren terug-
{==606==} {>>pagina-aanduiding<<}
gang van denkbeelden en voorstellingen ten gevolge, bij empedocles, de latere Ioniërs en de atomisten die tot den schijfvorm der aarde terugkeeren. Reeds bij empedocles is het centraalvuur weder verdwenen, de aarde is geen planeet meer, zij is weder onbewegelijk in het middelpunt der wereld geplaatst, en hare onderste helft is eene vurige massa geworden.
Zoo vond plato den toestand der meeningen. Hij behoefde al het vermogen en ál de helderheid van zijnen geest, om, van trap tot trap, het verlorene weder te herwinnen, en nog verder te gaan dan dat. Hij nam voorzeker in de Phedrus het denkbeeld aan van eenen begrensden hemel, doch hij bleef niet lang daarbij staan. In de Republiek en in de Phedo is hij van deze meening nog niet geheel vrij, maar in de Timeus, waarin hij de aarde, volgens gruppe, om hare as laat draaijen, en vooral in de gewigtige plaats van de Wetten heeft hij zich tot de verhevene voorstelling van de oneindige onbegrensdheid des hemels pogen op te heffen; ofschoon men begrijpen kan waarom plato in de twee laatste geschriften zoo duister sprak, als men in aanmerking neemt, dat cleanthes, nog bijkans eene eeuw later, aristarchus van Samos wegens zijne kosmische voorstelling, van goddeloosheid wilde aangeklaagd hebben. Latere wijsgeeren hebben weinig belang in het denkbeeld van de oneindigheid des hemels gesteld; omdat zij het heliocentrische stelsel, dat alleen daarmede overeenkomt, verlaten hebben. Heraclides van Pontus en seleucus van Erythrea hebben volgens stobeus (22) met plato deze oneindigheid aangenomen, even als later aristarchus, die, volgens de Placit. phil., de zon tot eene vaste ster maakt en den hemel tot eene oneindige ruimte, waarin het zaad der sterren is uitgestrooid. Hiermede staat het gevoelen in verband dat de Grieksche wijsgeeren en sterrekundigen zich van den melkweg maakten. Het is zonderling dat het denkbeeld volgens hetwelk
hij uit de zamenvloeijing van het licht der opeengepakte starren zoude bestaan, aan democritus wordt toegeschreven, die de begrensdheid des hemels aannam; waarmede deze voorstelling moeijelijk overeen is te brengen.
Wat de bepaalde kosmische afmetingen aanbetreft, hiervoor is het meeste door hen die het heliocentrische stelsel om-
{==607==} {>>pagina-aanduiding<<}
helsden, aangegeven. Aristarchus van Samos heeft de eigenaardige verdienste, dat hij de eerste geweest is die een middel vond om de afstand van de zon en de maan tot de aarde te berekenen; hetgeen anaximander slechts bij begrooting deed.
Wij bezitten nog een geschrift van aristarchus over dit onderwerp, waarin deze afstand door middel der driehoeksmeting gevonden wordt. Hij kwam hierdoor tot eene veel te geringe uitkomst, daar hij (Propos VII) den afstand der zon als achttien of twintig maal verder dan die der maan opgeeft, terwijl zij meer dan vierhonderd maansafstanden bedraagt. Deze misrekening had ook invloed op de overige kosmische afstanden en de grootte der hemelligchamen; onder anderen op de zon, die veel te klein genomen werd. Aristoteles was daarentegen tot de begrensdheid des hemels teruggegaan: de aarde was bij hem in het middelpunt van den Kosmos, die daardoor aanmerkelijk was ingekrompen, en de melkweg een meteorisch verschijnsel in den atmospheer. Ptolomeus is hem hierin gevolgd: hij spreekt ook weder van aan het hemelgewelf gehechte sterren. Het is echter opmerkenswaardig, dat men in de oudheid over de kometen een gevoelen had dat met het onze overeenkomt; als zijnde zij van eene planetarische natuur, en dienende om het planeetstelsel uit te breiden en met het oneindige wereldruim te verbinden. Wij besluiten dit overzigt van het geschrift van gruppe met de opgaaf van de graadmeting door erathosthenes in het werk gesteld: hij bepaalde volgens strabo (23) de omvang der aarde onder den evenachtslijn op 252,000 stadiën, waarin hem ook hipparchus volgde; terwijl deze, volgens plinius (24), die 25,000 stadiën grooter stelde. Men kwam door die metingen tot de overtuiging dat de aarde slechts een punt in het heelal uitmaakt (25).

Welk een afstand van dit verheven denkbeeld tot het kinderlijke der voorstelling van thales, en der oude Oostersche volken. De hoofdkeerpunten waren pythagoras en plato,

{==608==} {>>pagina-aanduiding<<}
die hunne eeuw ver vooruit waren. Van den laatsten kan men zeggen, dat hij, tweeduizend jaren vóór copernicus, kepler en newton, met den blik van het genie datgene vermoedde, waartoe zij door eene wetenschappelijke waarneming en berekening zouden geraken. Het heliocentrische stelsel en de oneindigheid des hemels, heeft ons tot dat der melkwegstelsels, tot het aannemen van nieuwe wereldscheppingen in de nevelvlekken, en tot het vermoeden van de beweging der planeet- en wereldstelsels om ééne centraalzon gebragt. De oudheid had het voorgevoel van de oneindigheid des heelals; de nieuwere wetenschap, uit de banden van godsdienstige en wijsgeerige vooroordeelen ontslagen, heeft op eene onomstootelijke wijze dit voorgevoel bevestigd.
Al kan men zich met de hoofdgedachte van gruppe's geschrift niet geheel vereenigen, het is echter een der merkwaardigste bijdragen tot de geschiedenis der wetenschappen in de oudheid; waarvan zijn geleerde wederlegger böckh, die een zoo bevoegd beoordeelaar is, de hooge verdienste in de zamenstelling roemen moest, en waardoor zijne beschouwingen, vergelijking en rangschikking der bijzonderheden, duidelijk eenen inwendigen gang der ontwikkeling vertoonen, die kunstig op het voorgestelde doel uitloopt, zonder eene gedwongene voorstelling te verraden. Zulk eenen arbeid nader te doen kennen, kan niet dan voordeelig voor de wetenschap zijn.




Schetsen uit Nederlandsch-Indië.

(Vervolg van bladz. 476.)

III.

Koepang. Solor. Floris. Sandelwoud.

Koepang, de hoofdplaats der Residentie Timor, was oorspronkelijk eene bezitting der Portugezen, maar werd reeds in het begin der zeventiende eeuw door de Oost-Indische Compagnie bemagtigd, en is sedert onafgebroken in de magt der Nederlanders gebleven. Het behoort tot die Nederlandsche bezittingen, welke aan den Staat jaarlijks eene niet onbelangrijke som kosten, zonder eenig regtstreeksch voordeel op te leveren. De handel is van geen aanbelang en wordt het meest

{==609==} {>>pagina-aanduiding<<}
door Maleijers en Chinezen gedreven. Het land is van nature niet bijzonder vruchtbaar, en de vadsige Timorezen brengen niet méér voort, dan ter voorziening in hunne levensbehoeften volstrekt noodig is: het eenige artikel van uitvoer is was; gewonnen van wilde bijen, die in de bosschen van Timor zeer talrijk zijn. Sandelhout wordt in de binnenlanden veel gevonden, maar weinig te Koepang ter markt gebragt; daar de priesters der Timorezen den uitvoer van dit welriekende hout tegengaan. Koepang wordt zelden door groote schepen bezocht; slechts van tijd tot tijd komt er een walvischvaarder, of een uit Nieuw-Holland naar Calcutta zeilend schip, zich van water voorzien. Van Java komen jaarlijks eenige schepen met wijn, bier, sigaren, meel en andere Europesche producten, en door deze schepen worden brieven en couranten medegebragt; maar dikwijls verloopt er een half jaar, zonder dat men uit Batavia of Europa eenig berigt krijgt. Dit maakt een lang verblijf te Koepang minder verkieselijk; voor het overige is het eene aangename en gezonde plaats, met een goed klimaat. Bij dag is de hitte somtijds vrij sterk; zij wordt echter door den zeewind getemperd; de nachten zijn koel en de eerste morgenuren verrukkelijk. Het stadje ligt aan den mond van eene beek, die in een diep, steenachtig bed, door een naauw dal, naar zee kronkelt. Op den regter-oever daarvan wonen de Europesche ambtenaren in ruime steenen huizen, die door tuinen en boschjcs omringd zijn. Het grootste daarvan is het Residentie-gebouw, aan een ruim, door overoude waringi- en canari-boomen overschaduwd plein. Verder aan het strand wonen omstreeks 600 Chinezen, in nette met kalk gewitte huizen; de
Timorezen en andere inboorlingen hebben hunne hutten grootendeels aan den linkeroever in het dal en op de helling van den heuvel gebouwd. Hier ligt ook op eene steil uit zee oprijzende kalkrots het fort Concordia, dat nog van de Portugezen afkomstig en zeer stevig gebouwd is. Eene hevige branding beukt aanhoudend de steile, rotsachtige kust, en bij stormweder vliegt het schuim der baren dikwijls over de hoog gelegen huizen. Door deze aanhoudende branding worden de kalkrotsen der kust langzamerhand van onder uitgehold, en vaak ziet men groote blokken daarvan nederploffen.
Het dal, waarin Koepang ligt, steekt liefelijk af bij de omliggende kale bergen. Men vindt hier tuinen, met bamboes-
{==610==} {>>pagina-aanduiding<<}
heggen omheind, en met bloemen, capsicum, suikerriet en ook velerlei Europesche kruiden beplant. Boven deze lagere gewassen verheffen zich de statige waringi, de tamarinde met hare fijne, gevederde bladen, de oranjeboom, de pompelmoes met zijne groote sappige vruchten, en de nuttige kapokboom. Breedbladige pisangs, waaijer- en kokospalmen staan overal tusschen deze boomen verspreid; maar allen overtreft in schoonheid en bevalligheid de rijzige areca-palm met haar dunnen stam en gepluimde bladerkroon.
Dit dal vertoont zich overigens als eene groene oäse te midden van het dorre woeste land. Eene menigte van wegen en paden leiden naar het binnenland over kalkrotsen en heuvels, die met dor gras of armoedig struikgewas bedekt zijn. Het land is tamelijk bevolkt; intusschen vindt men er geen eigenlijk gezegde dorpen: de hutten staan meestal verspreid en zelden vindt men er meer dan acht of tien bij elkander. Zij zijn uit takken en stammen van den bebak-pahn vervaardigd en met de bladen van denzelfden boom gedekt. Eenige maïsvelden, buffels, varkens en paarden maken gewoonlijk de gansche have van eenen Timorees uit; de minder vermogenden bezitten veelal maar eenige waaijerpalmen, met wier opbrengst van suiker, stroop en azijn zij hunne noodzakelijkste behoeften bestrijden, die zeer gering zijn. Hunne geheele kleeding bestaat uit twee rokken van grof wit katoen, waarvan de een, als een vrouwenrok, om het midden vastgemaakt is, en de andere los over de schouders hangt. De oorspronkelijk witte kleur dezer kleedingstukken is echter in den regel moeijelijk te herkennen; want de Timorees denkt zelden aan het wasschen zijner kleederen, en draagt die, tot zij hem in stukken van het lijf vallen. Zijn voedsel bestaat hoofdzakelijk uit maïs, die geroosterd of gestampt en als pap gekookt wordt; eene soort van koeken, uit maismeel met suiker gebakken, zijn voor hem eene bijzondere lekkernij. Met weinig werk zouden deze menschen een zeer goed leven kunnen hebben; maar zij zijn onverbeterlijk lui, en voeden zich dikwijls weken lang alleen met de suiker hunner palmen, liever dan eenig werk te verrigten. In dit opzigt staan de tot het Christendom bekeerde Timorezen op een veel hoogeren trap dan de anderen; zij wonen in nette huizen en zijn op verre na niet zoo traag en verdierlijkt. Op zekeren dag reed ik met eenige vrienden

{==611==} {>>pagina-aanduiding<<}
naar zulk eene kleine Christengemeente, die Oisappa heet, en op twee uren afstands van Koepang ligt. De weg ging langs de kust over kale heuvels, en eindelijk over een met struikgewas bedekten berg, naar een dal, waar het dorpje lag: een twaalftal nette zindelijke huizen, met moestuinen en boomgaarden omringd; in de nabijheid zag men welige wel onderhouden rijstvelden. Het was juist Zondag, en uit de kleine houten kerk klonk ons het gezang der gemeente te gemoet, begeleid door eenige bamboezen-fluiten, wier harmonische toonen zeer goed de plaats van het orgel vervingen. Op het gezang volgden een vrij lange preek en gebed; waarna de menschen, die allen zéér wèl gekleed waren, naar hunne woningen terugkeerden. De schoolmeester, opziener en predikant van deze gemeente was een geboren Timorees, die niet van kundigheden ontbloot was en een zeer goed natuurlijk verstand had. Men gevoelde zich in dit nette, zindelijke dorpje regt op zijn gemak, en wij bragten er eenige aangename uren bij den schoolmeester door. Ofschoon er nog eenige zulke gemeenten zijn, waarvan de grootste te Koepang, is toch het Christendom op Timor veel minder verspreid dan op Rottie; hetgeen waarschijnlijk aan de traagheid en vadsigheid der Timorezen moet worden toegeschreven.
De oorspronkelijke godsdienst des lands bestaat in een aantal ongerijmde gebruiken. Er zijn, even als op Rottie, Pomali-huizen, en de priesters oefenen een grooten invloed uit. In alle belangrijke aangelegenheden worden zij door de Radjaas of Vorsten geraadpleegd, en zij weten die meestal naar hunne eigene inzigten te leiden. Deze Radjaas, die zeer talrijk zijn, genieten hier geen onafhankelijkheid, maar gehoorzamen als vasallen een oppersten Vorst, die den weidschen titel van Keizer voert. De in de nabijheid van Koepang wonende Radjaas staan overigens allen onder het Nederlandsch oppergezag. De Keizer houdt zijn verblijf te Sonabay in de binnenlanden, en is sedert verscheidene jaren in oorlog met Koepang. Kort voor onze aankomst had de Resident aan het hoofd van duizend Rottinezen eenen inval op het gebied van zijne Keizerlijke Majesteit gedaan, om hem tot den vrede te noodzaken. Maar de inboorlingen vloden uit hunne dorpen in de bosschen, waar men hen niet vervolgen kan, en al de resultaten van den vermoeijenden veldtogt waren een paar dozijn gevangenen, die

{==612==} {>>pagina-aanduiding<<}
te Koepang werden binnengebragt. Later vestigden zich, op uitnoodiging van den Resident, eenige honderden Rottinezen op de grenzen van het Nederlandsch gebied; zij vormden aldaar eene soort van grensmagt, even als die der Croaten in Oostenrijk, en wisten weldra den keizerlijken onderdanen zoo veel ontzag in te boezemen, dat hunne invallen en strooptogten op Nederlandsch gebied allengs zeldzamer werden en eindelijk geheel ophielden.
In de oorlogen, die de verschillende stammen op Timor dikwijls onderling voeren, komt het zelden tot eigenlijke gevechten. Zij overrompelen meestal des nachts kleine dorpen of afzonderlijk staande woningen, vermoorden mannen, vrouwen en kinderen, plunderen de huizen, en verdwijnen met den gemaakten buit. Komt het tot eenen strijd, dan nemen daaraan, even als op Rottie, van beide zijden slechts eenige voorvechters deel. Vroeger waren zij met boog en pijlen gewapend, doch thans heeft bijna ieder Timorees zijn schietgeweer, hetwelk hij steeds medeneemt als hij zijn huis verlaat.
Bij de traagheid der Timorezen komt het groote aantal paarden op het eiland hun zeer te stade. Ieder heeft een of meer paarden, die alleen onder den man worden gebruikt, maar veel slechter zijn dan op Rottie en met 15 tot 30 gulden betaald worden. De Timorezen zijn goede ruiters, zitten zonder zadel te paard, en bedienen zich van een eenvoudigen teugel om het te besturen; de paarden worden nooit beslagen.
Rijden was ook voor mij eene voorname uitspanning gedurende mijn verblijf te Koepang; ik logeerde bij den garnizoensdocter, die eenige paarden hield, en draafde met hem bijna dagelijks eenige uren in de omstreken rond. Veel afwisseling leverden de wegen overigens niet op; zij liepen meest over kale heuvels van geringe hoogte, die zich eentoonig naar alle kanten uitstrekken; slechts nu en dan zagen wij fraaije boomgroepen en enkele rijstvelden. Somtijds ook gingen wij op de jagt, doch er waren niet veel anders te schieten, dan snippen en duiven; deze laatsten echter hier en daar in groote menigte. Herten en wilde zwijnen zijn er zeer weinige, en verscheurende dieren worden er volstrekt niet gevonden. Apen en slangen, daarentegen, zijn er talrijk, en wilde buffels, die in de bosschen leven, verschrikken den jager wel eens door hunne onverwachte verschijning.

{==613==} {>>pagina-aanduiding<<}

De verschillende stammen, waaruit de bevolking van Timor bestaat, en het eigenaardig karakter van elken stam, kan men het best gadeslaan, wanneer men des morgens de markt in den Chineschen Kampong bezoekt. In de kramen staan de gele Chinezen, met hunne staarten en kleine schuins liggende oogen, en schagcheren en verkoopen met den grijnzenden lach, die een stereotype trek van hun gelaat is; de Rottinezen, in hunne schilderachtige kleeding met de witte stroohoeden op het hoofd, loopen bedrijvig heen en weder; de Solorezen, meest zeelieden, ontladen hunne kleine vaartuigen of bieden verschen visch te koop; de Timorezen zitten met voorraden van vruchten, kippen, suiker, maïs, en toeak: een uit waaijerpalm-sap bereide stroop, die bewaard wordt in vaten uit bladen van denzelfden boom vervaardigd. Somtijds ontmoet men, te midden van dat alles, een staaltje van de Europesche beschaving: - beschonkene matrozen, die zwaaijend uit de arak-kramen komen, of te paard als bezetenen voorbijhollen, om aan den eersten hoek den besten zandruiters te worden.
Daar de meesten der inboorlingen heidenen zijn, ziet men ook meer vrouwen en meisjes op de straten, dan op Java en in andere Mohammedaansche landen. Men voelt zich over het geheel meer op zijn gemak onder deze heidenen, hoewel zij veel minder beschaafd zijn dan de Javanen; die zekere met hunne godsdienst in verband staande gewoonten hebben, door welke de Europeaan steeds op een afstand gehouden wordt: zij sluiten b.v. hunne vrouwen op, eten niet aan dezelfde tafel met een ongeloovige, en drinken geen wijn. Op Timor en Rottie is dat geheel anders: de mannen drinken wijn en arak zoo veel men hun inschenkt, en de vrouwen kouten en schertsen met Europeanen als met hunne landgenooten; terwijl de Mohammedaansche vrouwen meestal wegloopen zoo ras zij een blank gezigt zien. De Liplappen (afstammelingen van Europeanen en Inlandsche vrouwen) zijn hier vrij talrijk. Hunne levenswijs komt veelal met de onze overeen; maar zij zijn weinig beschaafd, en hebben ook in de gelaatstrekken meer van het Maleische dan van het Kaukasische ras. Velen zijn klerken of ondergeschikte ambtenaren; te Koepang echter vindt men onder hen ook eenige zeer welgestelde lieden.
Gedurende de laatste weken van mijn verblijf te Koepang

{==614==} {>>pagina-aanduiding<<}
vierden de Chinezen hun zonderling Goeeh-Poah-feest. In den Chineschen Kampong was tot dat einde eene hooge stellaadje opgerigt, waarop een bordpapieren figuur van den boozen geest te prijk stond, te midden van varkens, ganzen, manden met rijst, stukken lijnwaad en andere voorwerpen, terwijl aan den voet der stellaadje een groote hoop offerpapier lag. Daarnaast was een schouwtooneel opgerigt, en de acteurs schreeuwden en zongen, onder accompagnement van de wanluidende Chinesche instrumenten, dat men zich de ooren digt moest houden. De geheele bevolking van Koepang was dáár zamengekomen, en gaapte eenige uren lang de vertooning aan. Eensklaps werd het offerpapier in brand gestoken, en de booze geest van boven af in de vlammen geworpen. Op hetzelfde oogenblik bestormden Chinezen en inboorlingen de stellaadje, om langs de balken naar boven te klauteren: wie daarin slaagde, mogt uit de te prijk staande dieren en voorwerpen eene keuze doen. Het vlugste waren de Savonezen, bewoners van een naburig eiland, die te Koepang vrij talrijk zijn. Spoedig was de stellaadje geheel ledig, en elk trok met zijn behaalden buit naar huis. Dit feest vieren de Chinezen jaarlijks in Augustus. Niet zelden komt het daarbij tot bloedige vechtpartijen; dat echter ditmaal gelukkig geen plaats had.
De tijd van ons vertrek was eindelijk genaderd, en wij maakten ons gereed voor de terugreis naar Java. Ongaarne verlieten wij Koepang, waar wij, voor zeelieden, een regt aangenaam leven hadden geleid. Ook onze Koepangsche vrienden zagen ons met leedwezen vertrekken; want aan de vijf officieren van de Pylades verloren zij een goed deel van hun gezelschap. Maar wij hadden stelligen last om tegen het einde van Augustus naar Java terug te komen; de ankers werden dus geligt en wij gingen onder zeil.
Volgens zijne instructie moest de Kommandant op de terugreis de eilanden Solor, Floris en Sandelwoud bezoeken; de koers werd dus naar het eerste dier eilanden gerigt. Na eenige dagen vertoonden zich de bergtoppen van Lomblem, en weldra kwamen wij in de straat van dien naam, die Lomblem van de ten westen gelegen kleinere eilanden Solor en Adonara afscheidt. Deze drie eilanden zijn over 't algemeen bergachtig en onvruchtbaar; de kusten zijn steil en tegen de rotsen slaat eene altoosdurende hevige branding. De bergen en heuvels

{==615==} {>>pagina-aanduiding<<}
zijn met laag en schraal gras begroeid; slechts hier en daar ontwaart men de sierlijke takken van den waaijerpalm. In de kloven, en tusschen de heuvels gelegene kleine valleijen, is de plantengroei weliger; ook boomen en struiken staan daar digter bijeen. De hoogere bergtoppen zijn iets meer begroeid; doch ook dáár ziet men geen eigenlijke bosschen.
De hoogste berg van Lomblem, een kegelvormige vulkaan, ligt ten noorden aan den ingang der straat; in vorm en hoogte (omtrent 4000 voet) gelijkt hij naar de Wokka op Adonara, welks krater wij goed onderscheiden konden, wijl er juist geen rook uit opsteeg. Deze vulkanen zijn veel hooger dan de overige bergen en van den top af door diepe kloven gespleten. Uitbarstingen hebben, gelijk de inboorlingen ons verhaalden, sedert lang niet plaats gehad; hetgeen trouwens ook uit den plantengroei genoegzaam bleek.
De breedte van straat Lomblem wisselt af tusschen eene halve en twee mijlen. Met een zachten zuid-oosten wind stevenden wij er in; de kusten schenen als een beweegbaar panorama voor ons heen te zweven, en leverden door den eigenaardigen vorm van het gebergte, de hooge vulkanen, en de kale rotsen, een woest romantisch tafereel op, zoo als men het in andere gedeelten van Indië zelden aantreft.
Van deze eilanden heeft Solor het meest woeste voorkomen. Steil rijzen de rotsen en bergen uit de zee op, en verheffen zich landwaarts-in al hooger en hooger, afgewisseld door diepe kloven en kale valleijen. Met dat al is het eiland sterk bevolkt. Wij zetteden koers naar den grooten Kampong Lamarquera, die aan de noordkust terrasgewijze op de helling van een steilen berg gebouwd is. Nog vóór dat wij de reede bereikten, verscheen de Radja dier plaats, in eene groote praauw vol juichend en zingend volk. Met de gewone deftigheid der Indische grooten klom hij op het dek en maakte aan den Kommandant zijn compliment. Hij heette plemban en scheen reeds hoog bedaagd, hoewel zijn voorkomen nog zeer krachtig was. Zijne kleeding was van gekleurde zijde, zoo als de Indische grooten ze meestal dragen, en bestond uit een broek, een korten sarong en een lang bovenkleed; in de hand droeg hij een rotting met een zilveren knop; het gewone onderscheidingsteeken, waarmede de aan het Nederlandsch gezag onderworpen vorsten vereerd worden. De lieden, die den

{==616==} {>>pagina-aanduiding<<}
Radja vergezelden, waren mede aan boord gekomen, en boden ons kakatoes, bogen, pijlen en vischnetten te koop, waartegen messen, kleêren, borden, glazen, wijn, ledige flesschen en ook allerlei oude prullen in ruiling gegeven werden. Onze gasten, die Maleisch verstonden, en waarmede wij dus goed konden spreken, waren zeer luidruchtig; ook moest men hun naauwkeurig op de handen zien. De zon was juist ondergegaan toen wij ter reede kwamen, en vlak voor den Kampong het anker lieten vallen. De Radja ontving eenige geschenken en, wat hem nog meer verheugde, de toezegging van een saluut van negen schoten; hetwelk echter eerst den volgenden morgen kon worden gegeven, daar dit na zons-ondergang nooit geschiedt. Na wederkeerige pligtplegingen verliet hij ons eindelijk, en keerde met zijn luidruchtig volkje naar den wal terug.
Den volgenden morgen voer ik met een paar officieren door de hevige branding naar wal, waar wij doornat aankwamen en door een troep Solorezen afgewacht werden. Wij begonnen met eene wandeling te doen en sloegen een pad in, dat naar een steilen kegelvormigen berg leidde, waar niets te zien waren dan steenen en dorre grasplekken; alleen de hoogere bergen zijn eenigzins begroeid, en aan de hellingen hier en daar met maïs beplant. Op den bergtop aangekomen, vermaakten wij ons een tijdlang met het schoone uitzigt over de straat en de tegenoverliggende eilanden. De Solorezen, die ons drok snappend vergezeld hadden, bragten ons langs een anderen zeer vermoeijenden weg weder naar beneden, door een woest dal, aan welks uiteinde zich een diepe bron bevindt. Verscheidene uren in het rond wordt geen ander water gevonden, en de bewoners der omliggende streken moeten zich op vrij verren afstand hier van drinkwater komen voorzien; hetwelk daarenboven zóó brak is, dat wij het onmogelijk konden drinken.
Van hier gingen wij naar het dorp terug en maakten onze opwachting bij den Radja; wij vonden hem bezig met een groot aantal hoenders te ontvangen, die hem van alle kanten gebragt werden, en tot geschenken voor ons waren bestemd. Het huis van den Radja zag er vrij onaanzienlijk uit. Over het geheel had het dorp een ellendig voorkomen: de hutten waren klein en van palmtakken gebouwd; wij zagen slechts

{==617==} {>>pagina-aanduiding<<}
één houten huis. De straten zijn hard en droog, maar met allerlei vuilnis bedekt, zoodat wij blijde waren toen wij den Kampong weder achter den rug hadden. Op onze verdere wandeling langs de rotsachtige kust zagen wij de graven der Radjaas; eenvoudig opgestapelde vierkante steenhoopen, waarop ruwe houten beelden liggen.
De Solorezen zijn Mohammedanen, maar bekreunen zich weinig aan de voorschriften hunner godsdienst, en zijn vooral groote liefhebbers van jenever en arak. Hunne taal heeft veel overeenkomst met het Maleisch, waarvan zij een dialect schijnt te zijn. Van de gewone Maleijers onderscheiden zij zich door een meer ovaal gezigt; hunne lippen zijn fijner, ook is hun haar kort en krullend. Volgens oude overleveringen zijn hunne voorvaders van de Moluksche eilanden herwaarts gekomen; en men schijnt hen dus voor een uit Maleijers en Papoeaas gemengd ras te moeten houden. Hunne kleeding is zeer eenvoudig en bestaat alleen uit een wijde broek; sommigen hebben een palmblad om het voorhoofd gebonden. Hunne wapens zijn bogen, pijlen en pieken; echter gaan zij meest ongewapend; zelfs de Radjaas droegen noch kris noch klewang. De landbouw wordt bij hen niet drok beoefend; maïs en een weinig rijst zijn de eenige voortbrengselen van den grond. Vruchtboomen zag ik er geheel niet, en alleen in de nabijheid van Lamarquera vonden wij eenige kokos- en waaijerpalmen. Door de onvruchtbaarheid van den grond zijn de Solorezen genoodzaakt in andere bedrijven hun onderhoud te zoeken; te weten in scheepvaart en visscherij, waarin zij ook zeer bedreven zijn. Met hunne praauwen, van omstreeks 30 voet lang, die goed zee bouwen, varen zij naar de naburige eilanden om handel te drijven; hunne vischvaartuigen zijn meestal uit een enkelen boomstam gemaakt, en slaan ligt om. Echter blijven zij daarmede dagen lang in zee, en vangen zelfs niet zelden walvisschen, die in deze wateren vrij talrijk zijn.
Radja plemban bragt ons nog een bezoek, waarbij hij door eenige Radjaas van Adonara vergezeld werd. Wij onthaalden de heeren op wijn en rhum, en de oude plemban begon weldra de uitwerking van deze ongewone dranken te ondervinden. Bij abuis werd hem een glas uit een liqueurflesch ingeschonken, en naauwlijks had hij daarvan geproefd, of hij

{==618==} {>>pagina-aanduiding<<}
pakte de flesch met de beide handen aan en wilde haar niet weder los laten. Ook de andere heeren wilden alles medenemen wat hun aanstond en wij waren hartelijk verheugd toen dit lastige gezelschap eindelijk vertrok.
Na een verblijf van twee dagen verlieten wij de reede van Lamarquera en zeilden tusschen Solor en Adonara, straat Floris in, waar men zeer schoone gezigten heeft, daar de bergachtige kusten van Floris niet minder schilderachtig zijn dan die van Solor. In deze straat gaat een sterke stroom, die ons spoedig tot aan de zuidelijke punt van Floris bragt, van waar wij, westwaarts, langs de kust van dat eiland zeilden. Ook deze is woest, kaal en bergachtig; talrijke baaijen en kreeken loopen diep landwaarts in. De schoonste en ruimste dier baaijen is die van Ende, welke ten Oosten begrensd wordt door eenen ver in zee uitspringenden, 3000 voet hoogen vulkaan. Wij zeilden digt langs zijnen uit de golven regt oprijzenden voet henen en konden hem naauwkeurig opnemen. De berg is van allen plantengroei ontbloot, en met zwartachtig gruis en asch bedekt; de krater, waaruit onophoudelijk digte rookwolken opstijgen, ligt aan de eene zijde van den berg, eenige honderden voeten beneden den top; bovendien ziet men rook uit talrijke kloven en spleten te voorschijn komen. Het schouwspel, dat deze vuurspuwende berg oplevert, heeft iets schrikwekkends, en wij waren blijde toen wij hem achter ons zagen liggen. Omstreeks eene mijl van denzelven verwijderd ligt de groote Kampong Ende, aan den voet van eenige steile bergen, waaronder de Tafelberg; een regelmatig afgeknotte kegel, die het voorkomen heeft van een uitgebranden vulkaan. Ende ligt in een groot bosch van kokospalmen, dat zich aan den voet der bergen een paar uren ver uitstrekt; de inboorlingen schijnen bij voorkeur dezen boom aan te kweeken.
Toen wij Ende naderden kwam een broeder van den Radja bij ons aan boord, en zoodra wij ten anker gekomen waren voeren wij met dezen prins naar den wal, waar wij door den Radja en zijne voornaamste onderdanen met veel onderscheiding werden ontvangen. Deze menschen zijn vrij beschaafd; van de lompe manieren, op het zoo naburige Solor, gelijk mede op Timor en Ombaay, zagen wij hier geen spoor. Toen wij eene wandeling door den Kampong deden, verwekte

{==619==} {>>pagina-aanduiding<<}
onze tegenwoordigheid wel eenig opzien, maar de bewoners, zelfs de kinderen niet uitgezonderd, gedroegen zich hoogst fatsoenlijk en bescheiden.
De bewoners van Ende zijn Mohammedanen en gaan nagenoeg evenzoo gekleed als de Solorezen. De bevolking van den Kampong bedraagt 3 à 4000 zielen; de straten zijn zindelijk, en de woningen vrij ruim; zij rusten op stammen van kokospalmen en zijn met kokosbladen gedekt. Over het geheel speelt deze boom te Ende eene belangrijke rol. De noten worden tot het bereiden van kokos-olie gebezigd, die door Europesche en Chinesche kustvaarders opgekocht en meest naar Java gebragt wordt. Waarschijnlijk is het door dit handelsverkeer, dat de bewoners in beschaving boven hunne oostelijke naburen op Solor en Timor uitmunten. Zij ondernemen ook zelven zeereizen; waartoe zij zich van groote, sterke praauwen bedienen, die op Ende zelf gebouwd worden. In vroeger tijd lagen zij onder zware verdenking van zeerooverij, en nog in 1808 werd de Kampong door eenige Nederlandsche oorlogschepen gebombardeerd: bij welke gelegenheid tachtig menschen omkwamen en de meeste huizen in de asch gelegd werden. Deze gebeurtenis was nog niet vergeten; echter sprak men er van als van eene onverschillige zaak.
Het binnenste van Floris is tot nog toe door geen Europeaan bezocht en zoo goed als geheel onbekend. Het wordt door een onbeschaafd volk bewoond, dat, even als de bergbewoners van Ombaay, met de Mohammedanen aan de kust ruilhandel drijft, maar voor het overige alle aanraking vermijdt en aan geen vreemdeling den toegang tot zijne woonplaatsen vergunt. Wij zagen te Ende eenigen dezer bergbewoners, die in menig opzigt veel overeenkomst met de Ombaayers hebben. Hunne geheele kleeding bestond uit een korten broek; over de schouders droegen zij een uit plantenvezelen gevlochten net of tasch, met koperen ringen, waarin zich een beteldoos en andere voorwerpen bevonden. Aan hun linkerzijde hing een kruidhoren af, aan een lange keten van koperen ringen. Echter had niemand hunner een geweer. Zij droegen lange bogen, en in den gordel een kris en een bundel pijlen. Het haar was boven op het hoofd zamengebonden, even als bij de Ombaayers. Zij waren zeer welgemaakt en zagen er sterker uit dan de bewoners van Ende. Aangaande hunne zeden en

{==620==} {>>pagina-aanduiding<<}
godsdienst kon ik niets anders vernemen, dan dat zij heidenen zijn en een weinig landbouw uitoefenen.
Van Ende zeilden wij zuidwaarts naar het groote eiland Sumba of Sandelwoud, en kwamen in de baai van Nangamessie op de noordkust van dat eiland ten anker. Sandelwoud behoort tot de kalk-formatie, gelijk de omstreken van Koepang. In de baai vervloeit een klein riviertje, na een bekoorlijk door pisang en andere vruchtboomen beschaduwd dal besproeid te hebben. Een aantal zulke dalen strekken zich van het binnenland naar de kust uit, door lage heuvels van elkander gescheiden, wier ruggen vlak en vrij breed zijn, maar die steil als muren uit de dalen oprijzen. Naar alle kanten loopen paden en wegen door het land, en even als op Rottie ziet men de inwoners meest te paard. De paarden, die hier in menigte aangefokt worden, zijn grooter en krachtiger dan op Timor; op Java zijn zij zeer gezocht, en jaarlijks worden er vele derwaarts uitgevoerd. Wij vonden in de baai twee schepen, waarvan het eene 50 het andere 200 paarden aan boord moest nemen. Deze paardenhandel wordt grootendeels door tusschenkomst van een Arabier gedreven, die in den Kampong Kambera nabij de baai woont en daarmede goede zaken doet.
De inboorlingen zijn kloek van bouw, even als hunne paarden, maar hebben iets lomps in hunne manieren. Hunne dorpen zien er vrij goed uit, en de huizen zijn ten deele van hout. De mannen dragen meestal eene broek en een wambuis, beide van donkerkleurige stoffen; de vrouwen, die sterk en welgemaakt zijn, dragen slechts een sarong, en de armen en boezem ontbloot. Zij zijn handig in het weven, en vervaardigen al deze kleedingstukken uit katoen van den kapokboom. Alle bewoners van het eiland zijn heidenen en staan onder kleine vorsten, die in naam het Nederlandsche oppergezag eerbiedigen. Intusschen is hier geen enkel Nederlandsch ambtenaar, en men schijnt dus in dit kale onvruchtbare land weinig belang te stellen. In de binnenlanden wordt nog al sandelhout gevonden, hetwelk echter zelden of nooit uitgevoerd wordt, daar de priesters het voor pomali verklaard, en den uitvoer van dit heilige hout op straffe des doods verboden hebben. Overigens groeit hier de sandelboom niet in zoo groote menigte, dat het eiland den naam van Sandelwoud ver-
{==621==} {>>pagina-aanduiding<<}
dient, waarbij men aan uitgestrekte welriekende bosschen denkt, terwijl het geheele eiland er kaal en dor uitziet, en op zijn hoogst in de dalen eenige boomgroepen gevonden worden.
Uit een geologisch oogpunt is het opmerkelijk, dat de eilanden Sandelwoud, Rottie en het zuidelijke deel van Timor, die op dezelfde breedte (tusschen 11 en 13 graden) liggen, ook tot dezelfde formatie behooren. Men vindt er meest kalkrotsen, maar geen spoor van vulkanisch gesteente; bovendien zijn deze eilanden heuvelachtig, zonder vlakten, en zonder hooge bergen. Geheel anders is het met de eilanden, die zich, op dezelfde hoogte als Java, naar het Oosten uitstrekken en een weinig meer noordelijk tusschen 6 en 10 graden Zuiderbreedte liggen. Ombaai, Solor, Floris hebben niet alleen uitgebrande maar ook brandende vulkanen, even als Sumbawa, Lombok en Bali. De berg Tombora op het eerste dier eilanden heeft eene treurige vermaardheid gekregen door de uitbarsting van 1815, waardoor vreeselijke verwoestingen aangerigt zijn.
Van Sandelwoud zeilden wij langs de zuidkusten der evengenoemde eilanden, vervolgens door de schoone straat Bali, en kwamen na vijf maanden te Soerabaija terug, waar wij gretig op de brieven en dagbladen aanvielen, die gedurende onze afwezigheid waren ontvangen.




Gibbon en Voltaire.

Het was omstreeks 1768. Voltaire was verzadigd van lof en eerbewijzen; lang genoeg hadden de vorsten hem gevleid, de wijsgeeren hem bewierookt, de zotten hem vergood, de gansche wereld hem bewonderd. Hij was zijne twisten met desfontaines moede; voor de vriendschap van den grooten frits werd hij koel; de Markiezin du châtelet was gestorven: voltaire verveelde zich.
Reeds waren drie-vierde gedeelten van zijn leven voorbijgegaan, en de groote Schrijver, die zich naast Koningen kon plaatsen als hij het wilde, verkoos op zijne beurt eens op een troon te zitten en een eigen koningrijkje te hebben.
Het kasteel van Ferney was welhaast gebouwd en de ware hoofdstad van Europa geworden. De wijsbegeerte (?) had het

{==622==} {>>pagina-aanduiding<<}
koningschap onttroond; de koningen bewezen haar hulde, en zij zag hoogmoedig neder op de grooten der aarde, die zich bogen voor hare voeten. Er was nog wel eene oudere hoofdstad, Versailles genaamd, waar een andere Koning, lodewijk XV, zetelde; maar, het bloed van robert de Sterke kroop maar langzaam door zijne aderen, en de adel scheen het hoofd te hebben verloren. De Hertog van choiseul, door eene van 's Konings minnaressen gebannen, hield óók wel zijn hof te Chanteloup, en die aanhangers van het koningschap, welke in hunne borst nog een hart voelden kloppen, waren den verstooten minister gevolgd; maar noch Versailles, noch Chanteloup konden halen bij Ferney. Aan dit hof echter, waar zelfs vorsten niet anders dan op hunne bede werden toegelaten, waren in het algemeen de gebruiken en gewoonten minder gepast en edel, dan die, welke aan het ware koningschap eigen zijn, en Mevrouw denis nam de eer van het paleis doorgaans wat burgerlijk waar. Men dient evenwel in het oog te blijven houden, dat men er kwam aan het hof eens Schrijvers, en die titel is, gelooven wij, voldoende om minder knellende banden van étiquette te regtvaardigen. Intusschen was de vorst, of, beter gezegd, de patriarch van Ferney moeijelijk te genaken, en niet zelden waren hoog-edele bezoekers genoodzaakt om naar hunne haardsteden weder te keeren, zonder zelfs een schaduw van den bewoner te hebben bespeurd. Hij toonde zich vooral gestreng ten opzigte van den beroemden Engelschen historieschrijver gibbon, die door het nageslacht wel op ééne lijn zal geplaatst worden met zijne groote landgenooten hume en robertson.
Onder de geschiedschrijvers, die gedurende de achttiende eeuw Groot-Brittanje tot eere strekten, had gibbon zich den lof verworven, van de meeste waarheidsmin en naauwgezetheid. Zijne liefde tot de waarheid in alles wat de geschiedenis betrof, was bijna tot een spreekwoord geworden, en de waardige Schrijver dreef de orthodoxie zoo ver, dat hij liever twintig staatkundige of andere stelsels zou hebben opgegeven, dan de naauwkeurigheid ook van het minste historische feit. Vandaar misschien de sceptische kleur, die over de werken van dezen geschiedschrijver verspreid ligt, maar toch te verkiezen is boven de onbeschaamde beweringen van auteuren, die niet vreezen de waarheid der feiten naar de

{==623==} {>>pagina-aanduiding<<}
logica hunner individuële opvattingen te verdraaijen, en zich aanmatigen om hunnen lezer het juk van hunne eigene stelselmatige droomerijen op te leggen. In onze dagen zou men over de strengheid van gibbon de schouders ophalen, en velen van onze tegenwoordige historieschrijvers zouden misschien hun best doen, om den naauwgezetten geleerde, die de waarheid alleen tot grondslag van zijne werken wilde kiezen, in een belagchelijk licht te plaatsen. Voltaire behoorde wel tot de negentiende eeuw, maar niemand zal hem den lof kunnen schenken, dat hij zich altijd aan de waarheid gehouden heeft; velen van zijne vrienden zelfs meenen dat hij de eerste geweest zij, die in Frankrijk het zoo gemakkelijke gebruik heeft ingevoerd om de geschiedenis als een roman te behandelen. Hoe dit zij, de Schrijver van le Siècle de louis XIV had het aantal zijner historiële werken verrijkt met het verhaal der avonturen van den held van Zweden, en hij had dit verhaal luisterrijk gedoopt met den titel van: Histoire de charles XII. Gibbon was verontwaardigd over deze soort van onteering van 't genie; en gaf aan zijnen toorn over de onkieschheid van voltaire openlijk lucht. Er verscheen te Londen eene vreeselijke diatribe, die binnen korten tijd de ronde deed door geheel Europa. Voltaire, wiens letterkundige gevoeligheid zoo gemakkelijk werd opgewekt, was op zijne beurt verontwaardigd over den Engelschen Schrijver, en zwoer hem een eeuwigen haat. - Weldra deed zich eene gelegenheid voor om dat te doen blijken, en hij liet die niet voorbijgaan.
Gibbon was in Zwitserland; want hij zou de laatste hand leggen aan zijne geschiedenis der Helvetische Republiek, en had op de plaatsen-zelve bouwstoffen willen verzamelen, ter voltooijing en verbetering van dit belangrijke werk. Reeds waren er jaren verloopen sedert zijn vlugschrift tegen voltaire zoo veel gerucht had gemaakt.
In dien tijd, gelijk wij gezegd hebben, was het hof van Ferney in vollen luister, en gibbon wilde niet naar zijn vaderland terugkeeren, zonder voltaire een bezoek gebragt en den koning der Fransche letterkunde gezien te hebben. Tot bereiking van dit doel bleef hij te Genève en zond een schriftelijk verzoek aan voltaire, om de eer van hem in persoon te mogen naderen. Voltaire was beleedigd en haatdragend: hij had den Engelschen vlugschrijver nog niet vergeten, en deze

{==624==} {>>pagina-aanduiding<<}
ontving dus tot antwoord: dat hij zich onthouden moest van Ferney te bezoeken. Gibbon verwachtte die weigering; maar als een Engelschman van den echten stempel hield hij aan, en beschouwde zich niet als overwonnen. Eenige weken verliepen; nieuwe verzoeken werden aan voltaire gerigt, en nieuwe afwijzingen aan gibbon gezonden. Maar de bezwaren verheffen den moed van groote geesten: gibbon zweert dat hij voltaire zal zien. Intusschen begrijpt hij van taktiek te moeten veranderen; de weg der onderhandeling is niet meer houdbaar, en de vesting niet anders binnen te dringen dan door geweld of door list. Hij besloot tot den laatsten; geweld toch kon onder wijsgeeren bezwaarlijk worden gebruikt.
Op een goeden morgen vult gibbon zijne zakken met klinkende guinjes, neemt zijn wandelstok op, en begeeft zich naar voltaire op weg. Ferney is niet ver van Genève gelegen, zoodat gibbon reeds vroegtijdig voor het hek van 't kasteel staat. - Maar nu is het oogenblik daar, om den held van het verhaal in persoon voor te stellen. Gibbon was afschuwelijk leelijk: zijn groot, dik hoofd, gelijk dat van zoo vele echte zonen van Albion, was zwaar van rood haar voorzien, en stond tusschen een paar schouderbladen, die meer schenen te behooren aan een viervoetig dier, dan geschikt te zijn om een menschen-hals te dragen; in zijne grijsachtige oogen lag, wel is waar, die verwonderlijke gloed, waar men altijd den buitengewonen man aan kan herkennen; maar die gloed lag bedolven onder de ongeloofelijk dikke vuurroode wenkbraauwen, die het grootste gedeelte van zijn voorhoofd bedekten. Voeg nog bij dit alles een hoog gekleurden neus, met ongemeen groote openingen; violetkleurige lippen en eene breede, vierkante kin, en denk u dat gelaat doorsneden met een aantal rimpels, en omlijst met havelooze gele bakkebaarden, dan zult gij het niet aantrekkelijk, maar gelijkend afbeeldsel van den beroemden gibbon voor den geest hebben. Uit eerbied gaan wij den fantastischen bult op zijnen rug, en de wonderlijke draaijing zijner misvormde beenen met stilzwijgen voorbij.
Met deze uitwendige gedaante, die niet te verbergen was, trekt gibbon aan de schel van het hek. De concierge verschijnt; maar in het oogenblik dat hij den grooten sleutel in het slot zal steken, en terwijl gibbon zijn hart voelt popelen,

{==625==} {>>pagina-aanduiding<<}
wordt deze reeds herkend. Trouwens, men kon zich niet in zijn persoon vergissen: gibbons signalement was aan voltaire, op zijn verzoek, door den raad van Genève gezonden, al de bedienden van 't kasteel waren er mede bekend, en de consigne was gestreng: de ongelukkige Engelschman kon dus onmogelijk zijn incognito bewaren, en moest aan den terugtogt denken. Doch neen, gibbon wil het lot onder de oogen blijven zien! Terwijl de concierge zich wreed vermaakt met de bevelen zijns meesters in het breede te ontwikkelen, en de trekken van den vreemdeling hoogst naauwkeurig opneemt, rammelt deze in zijne guinjes, haalt die voor den dag, en doet ze, schitterend in de zonnestralen, met een veelbeteekenend knikjen er bij, den hebzuchtigen poortier in de oogen blinken. Daarmede is de zaak beklonken; gibbon zal overwinnen; het goud heeft de trouw van den dienaar doen zwichten, het hek wordt geheimzinnig geopend, en gibbon staat in het park. - Maar nog is hij geen meester van het slagveld; de eerste stap is nog maar gedaan, en deze was nog maar de minst moeijelijke. Het komt er nu op aan vol te houden! Zal gibbon op de hoogte der omstandigheden zijn? Zijn genoegen en eer hangen er van af.
Moede van het ijdel nadenken, keert gibbon zich tot den concierge en vraagt hem naar allerlei bijzonderheden van het huiselijk leven van voltaire; er bijvoegende, dat hij Ferney niet wil verlaten, zonder ten minste eenige herinnering mede te nemen aangaande den grooten man, die zoo onbarmhartig zijne deur voor hem sluit. Concierges zijn spraakzaam van nature, en die van Ferney maakte geene uitzondering op den regel. Hij kwam als in zijn element, en verhaalde tot het geringste wat hij van de gewoonten zijns meesters wist: hoe laat voltaire zich ter ruste begaf, hoe vroeg hij opstond, wanneer hij dronk, wanneer hij at, wanneer hij een kus drukte op de hand van Mevrouw denis; in één woord: ál de momenten van het huiselijk leven op Ferney werden door hem ontleed; maar terwijl hij zijne tong den vrijen teugel vierde, helderde het gelaat van gibbon van lieverlede op, en toen de concierge eindelijk zweeg, speelde er een vrolijke lach om de violetkleurige lippen van den Brit. Onder al de gehoorde bijzonderheden had ééne vooral zijne aandacht getroffen en hem tot de volgende menschkundige opmerking geleid: alle mannen

{==626==} {>>pagina-aanduiding<<}
van genie hebben een bijzonder stokpaardje, waaraan zij dikwerf hunne wezenlijke belangen opofferen; ook voltaire heeft zijn stokpaardje: ik zal hem zien.
Zie hier wat gibbon op het spoor bragt, om zijnen vijand te verschalken.
Voltaire bezat een jong paardje van Engelsch ras, en was er gek mede. Hij alleen had het regt om het dier te verzorgen; hij was het, die zijne ruif van het beste hooi voorzag; hij, die hem drinken gaf uit een zilveren emmer, opzettelijk daartoe gemaakt. Als bij ongeluk iemand zich veroorloofde aan een puntje der manen van het paard te raken, ontstak Monseigneur in zulk eene woede, dat Mevrouw denis er eene gansche week de gevolgen van ondervond. Maar ook door welke schitterende hoedanigheden heeft het beestje zich de gunst zijns meesters niet waardig gemaakt! Bezit het niet een volmaakt stel van alle mogelijke volmaaktheden? Hoe edel draagt het den fraaijen kop, hoe deftig spitst het de ooren, en hoe coquet strekt het den hals uit, en houdt de oogen op het stukje suiker gevestigd, dat voltaire in de palm zijner hand heeft! Hoe glad en blinkend is zijne huid! Hoe fijn zijn de beenen, hoe krachtig de kniën; en hoe gevuld is het kruis! Elk ander zou even als voltaire dat paard beminnen, en niemand kan zonder aandoening zien, hoe zacht het den kop op den schouder zijns meesters legt, hoe beschroomd en onderdanig het achter hem aanstapt, alleen om een stukje beschuit te krijgen. Voltaire had het beestje lief tot aanbiddens toe, en daar de eerste wet der liefde hare verdeeling verbiedt, wilde voltaire ook de eenig beminde zijn; van daar het streng bevel dat niemand het paard mogt naderen. Dat bevel was ongetwijfeld wijs, en voltaire zou gelukkig zijn geweest, als men het nooit had overtreden. Maar, de gestrenge Heer van Ferney had gerekend buiten het goud van gibbon. Nogmaals zal de Brit zegevieren. Er moesten nieuwe geldige redenen zijn om den reeds ongetrouwen dienaar de bevelen zijns meesters ten tweedenmale te doen overschrijden; maar de
Engelsche guinjes lossen alle gewetensbezwaren op, en de overeenkomst, die het gelaat van voltaire zal overleveren aan gibbons blikken, wordt gesloten. De concierge zal het paard van voltaire losmaken en naar de groote laan van

{==627==} {>>pagina-aanduiding<<}
het park leiden; terwijl het verder aan gibbon verblijft, daar partij van te trekken.
Zoo als wij zeiden: het was nog vroeg; de luiken van het kasteel waren nog digt: alles scheen de avontuurlijke onderneming te begunstigen; geen onbescheiden getuige, die gibbon verraden kon, was er te vreezen. Toen de bepalingen waren gemaakt, wandelde de Engelschman naar den ingang van het park en verborg zich daar achter een dikken boom. De concierge van zijn kant begaf zich naar den stal, maakte het paard los, vloog er mede naar de groote laan en liet het daar loopen. De opwekkende morgenlucht en de onverwachte vrijheid werken te gelijk op het dartele, jeugdige dier: daar snelt het springend en hinnekend voort in het midden van den tuin; doet den grond dreunen onder zijnen galop, en werpt met de hoeven het zand der lanen in stofwolken op. Maar het duurt niet lang, of daar wordt met groot geweld een venster geopend, en aan dat venster vertoont zich het gelaat van voltaire, door uitbundigen toorn verwrongen. Hij spreekt afgebroken zinnen uit, hij vloekt, hij wenscht de bedienden naar den drommel, en zweert dat hij hen allen zal wegjagen. Op zijn geschreeuw komen er een aantal knechts te voorschijn, die het paard willen grijpen; maar voltaire gebiedt hun geen stap meer te doen, en vooral het paard niet aan te raken....Hij-zelf zal beneden komen om het dier te vatten, en door zijne liefkozingen eene uitgelatenheid te bedaren, die gevaarlijk kan worden voor zijn jeugdigen kweekeling. Voltaire verlaat inderdaad zijne kamer, begeeft zich naar den tuin en begint de schreden van zijn lieveling te volgen; terwijl hij het bij den naam roept, en met suikerzoete woorden weêr naar den stal tracht te lokken. Intusschen, verborgen achter een dikken boom, kan gibbon op zijn gemak de trekken beschouwen van den grooten Schrijver, dien hij reeds zoo lang gewenscht had te leeren kennen. Hoe groot moet zijne verwondering niet zijn geweest, toen hij daar den
dichter van de Henriade, den onsterfelijken treurspeldichter, den vorst der wijsbegeerte aanschouwde, zoo wonderlijk toegetakeld als hij was in een langen kamerjapon, met eene groote paruik à la louis XIV op het hoofd, en belagchelijk bedekt met eene nachtmuts, den vorigen avond door Mevrouw denis met een geel lint versierd. Zijt gij het wel, o groote

{==628==} {>>pagina-aanduiding<<}
man! die in zulk een opschik verschijnt voor de oogen des beroemden gibbons; voor de blikken uws tegenstanders; voor het aangezigt van hem, die, terwijl hij u reeds als geschiedschrijver heeft verscheurd, niet zal nalaten u ook als wijsgeer door den modder te slepen! Maar voltaire had thans wel wat anders te doen, dan zich met zulke beuzelingen op te houden! Was zijn paard niet weggeloopen! Maakte de dauw zijne jonge hoeven niet nat, die nog zoo teeder waren en gemakkelijk te beschadigen! Helaas, terwijl voltaire alle moeite deed om zijn paard voor eene verkoudenheid te bewaren, dacht hij er zelfs niet aan, dat zijne glorie eensklaps bedreigd konde worden....Hij vervolgde zijn morgendrafjen en bevond zich eindelijk vlak voor den boom, waarachter gibbon al zijne bewegingen bespiedde. Plotseling verlaat de Engelschman zijne schuilplaats, treedt snel vooruit, plaatst zich voor voltaire met al het flegma van zijnen landaard, en noemt zijnen naam; terwijl hij verklaart nu tevreden naar zijn vaderland te zullen terugkeeren, daar het hem gegeven is den grooten man te zien.
Voltaire, verstomd door de leelijkheid van den Brit en door de stoutheid van diens bedrijf, raakte geheel in de war; hij liet het paard aan zijn lot over, en liep weg zoo hard als hij kon, zonder den verraderlijken gibbon een woord toe te spreken.
Eenige minuten gaan voorbij, en fier op zijn triomf heeft de Engelschman het park nog niet verlaten. Gestreeld door het denkbeeld overwinnaar te zijn, schept hij er vermaak in het slagveld in oogenschouw te nemen, dat zijn vijand voor hem heeft ontruimd. Eindelijk echter maakt hij zich vaardig om naar Genève terug te keeren, toen hij wordt aangesproken door een bediende in groote liverei, die, na eene diepe buiging, aanvangt met zich te verontschuldigen over de zonderlinge boodschap, waarmede hij voor den vreemdeling belast is; maar zijn meester heeft bevolen en hij moet gehoorzamen. Gibbon, nieuwsgierig naar het doel van deze ambassade, haast zich den knecht gerust te stellen en verzoekt hem zich spoedig te verklaren.
- Monseigneur! - zegt deze daarop - heeft mij naar den Heer gibbon gezonden, om hem twaalf guinjes te vragen, voor het zien van het groote beest (la grosse bête).

{==629==} {>>pagina-aanduiding<<}

- Ziedaar, mijn vriend! - hernam de Engelschman oogenblikkelijk - daar hebt gij er vier-en-twintig. - Zeg aan uwen meester dat ik voor twee maal betaald heb, om hem nog ééns te zien; ik zal uwe terugkomst afwachten.
De bediende verwijderde zich, maar kwam weldra terug; doch ditmaal belast met eene in allen deele behoorlijke uitnoodiging van voltaire aan gibbon, om den dag verder te Ferney te willen doorbrengen en op het kasteel te blijven dineren. Gibbon, lagchende over de gelukkige uitwerking van zijnen krijgslist, neemt de uitnoodiging aan, en verheugt zich reeds in het vooruitzigt op de aangename uren, die hij nu zal doorbrengen. Doch, de beleedigde auteur, de wrokkende geschiedschrijver wilde óók zijn tegenstander niet zegepralend laten vertrekken: - voltaire liet zich derhalve den ganschen dag niet zien, en kwam ook niet aan het diner. Gibbon trachtte er zich zoo goed mogelijk over te troosten: aan tafel at hij voor vier, dronk in dezelfde verhouding, en scheen naar het uiterlijke volkomen in zijn schik. Toen het maal was afgeloopen, nam hij een blaadje uit zijne portefeuille, en zond het aan zijnen gastheer met eenige woorden er op, die zoo wat naar het volgende zweemden:
‘Gibbon dankt den Heer voltaire, die als de Godheid onzigtbaar is, maar spijst en drenkt wie hem aanroepen.’
Toen nam hij zijnen stok weder op, en wandelde naar Genève. Kort daarna keerde hij naar Londen terug, en eenige maanden later gaf hij zijne geschiedenis der Helvetische Republiek uit, die zijn letterkundigen roem voltooide.
Het doet mij leed, niet te kunnen melden hoe voltaire het bedankje heeft opgenomen; maar zeker was het toen naar den smaak van velen; want het was in den stijl van den toenmaligen ongodsdienstigen tijd.
(Naar het Fransch.)

Goed en kwaad; uit levens van kunstenaren.

I.

De zanger darboville was in zeedienst, en onder bonaparte in Egypte. Zijn talent als tooneelzanger kwam bij toeval dáár aan het licht.

{==630==} {>>pagina-aanduiding<<}

Bonaparte had een aantal geleerden, letterkundigen en kunstenaars medegenomen. Onder de laatsten bevond zich ook de pianist rigel. Deze kreeg te Kaïro last, om bij den generaal te komen. Hij ging onverwijld en werd terstond binnengeleid. Bonaparte zeide, met de hem eigene kortheid:
- Burger rigel! de soldaten zijn neerslagtig; de officieren zijn het niet minder: uit verveling spelen of duëlleren zij. Zij moeten eenig tijdverdrijf hebben, dat hen verstrooit. Zorg dat wij een tooneel krijgen, voor blijspel, treurspel, maar bovenal voor opera: iets dat hen aan Frankrijk herinnert.
- Generaal! ik zie niet hoe 't mogelijk zou wezen.
- Waarom niet?
- Er zijn geen kunstenaars.
- Neem de knapsten uit mijn staf, uit de administratie, uit de geleerden; dan ben ik zeker dat gij een goeden troep bijeen krijgt. Ik ken uw talent, en ijver. Als men maar wil, is niets onmogelijk.
- Acteurs zouden nog te improviseren zijn; maar zangers! Daar zijn goede stemmen, muzijkale opleiding en gevoel voor noodig.
- Dat komt alles te regt. Kortom, ik moet een tooneel hebben; ik wil het.
- Maar hoe zal men komedie-spelen zonder vrouwen?
Bonaparte bedacht zich, en antwoordde toen met een glimlach:
- Zoek onder de kadetten eenigen die er wèl uitzien, en trek hun 't vronwenpak aan, dan is de zaak gevonden. Nog eens: ik wil het, en reken op uwen ijver.
Aan den uitgedrukten wil des Generaals moest men gehoorzamen. De kunstenaar deed zijn best, om een dramatischen, lyrischen troep zamen te stellen. Als directeur, componist en professor in de declamatie vaardigde hij eene oproeping uit, en onder hen die zich aanmeldden was ook darboville, die een uitmuntende baryton-stem had. Rigel was om een operatekst verlegen; maar balzac, die als teekenaar de expeditie bijwoonde, hielp hem uit den nood. De kleine opera de twee molenaars, werd in korten tijd geschreven, gecomponeerd, en ingestudeerd. Er kwam eene romance in voor: petits oiseaux, le printemps vient de naître, die bijzonder beviel en welhaast door geheel Europa gezongen werd. Darboville vond in deze

{==631==} {>>pagina-aanduiding<<}
opera zoo grooten bijval, dat hij besloot de zeedienst te verlaten, en zich geheel aan het tooneel te wijden.
Het kleine dramatische korps deelde in het lot des legers. Men speelde en zong te Alexandrië, te Damiette, aan den voet der Pyramiden. Junot, murat en colbert vervulden daarbij geregeld eene rol.
In Frankrijk teruggekeerd bragt darboville zijn besluit ten uitvoer, en behaalde als zanger grooter roem, dan hij ooit als zeeman had kunnen inoogsten.

II.

In het hôtel Salm was eene buitengewone vergadering, om een gedeelte te hooren uitvoeren van eene nieuwe opera, het eerste werk van een jong, veelbelovend componist. Kunstenaars en liefhebbers waren door de geheel oorspronkelijke, liefelijke muzijk als betooverd. Onder hen was ook de bekende rijke ouvrard. Het was reeds laat toen ouvrard vertrok. Naar zijn rijtuig gaande zag hij een papier liggen, en nam het op. Te huis gekomen onderzocht hij 't en zag dat het een protest was, hetwelk den schuldenaar geene keuze liet, dan om het verschuldigde te betalen of naar de gevangenis te gaan. Ouvrard las verder en vond er tot zijne verbazing den naam in van den jongen componist, wiens muzijk hem zoo verrukt had. Het gold drieduizend franks; en om zulk eene betrekkelijk geringe som zou een jong mensch van onbetwistbaar talent eene schitterende toekomst verliezen! - Den volgenden morgen ontving de kunstenaar dezen brief:
‘Wat gij gisteren avond in het hôtel Salm verloren hebt is in goede handen geraakt. De vinder acht zich gelukkig eene ontdekking te hebben gedaan, die hem het middel verschaft om eenen man van dienst te zijn wiens talent hij waardeert. De mededeeling dat m. (de schuldeischer) niets meer te vorderen heeft, zal u, zoo ik denk, niet onaangenaam zijn. Daar de vinder weet, hoe stoffelijke zorgen menigmaal de ontwikkeling van den gelukkigsten aanleg verijdelen, verzoekt hij u de inliggende tien bankbiljetten, elk van 1000 franks aan te nemen. Geen dank, Mijnheer! voor dit kleine voorschot op eene schitterende toekomst! Maar wat

{==632==} {>>pagina-aanduiding<<}
hij u verzoekt is te volharden om den roem te verdienen, die u verbeidt. De vreugde daarover zal hem zijne geringe dienst ruimschoots vergelden.’
De man, aan wien deze brief gerigt was, heette nicolo isouard, de later zoo beroemde componist der opera's le Rossignol, Cendrillon, en Jeannot et Collin, die jaren achtereen zijnen roem over geheel Europa hebben doen klinken.

III.

Tusschen de zangeressen cambrici en marina, van de Opera te Napels, bestond een ijverzucht die spoedig in haat verkeerde.
De Signora marina behaalde den voorrang, en verscheen gedurende veertien dagen in de voornaamste zangspelen van het répertoire. Zoo dikwerf zij optrad daverde de zaal van toejuichingen. Hare bewonderaars lieten ook de bloemruikers en de lauwerkransen niet ontbreken, de zegepraal der jeugdige zangeres was volkomen.
Onvoorzigtige kunstgenooten vonden er behagen in de vernederde cambrici te plagen met haren nederlaag, en het verdriet dat zij er over gevoelde.
- Integendeel - sprak zij met verbeten woede - ik verheug mij er over. Marina zingt inderdaad verrukkelijk; zij verdient hare kransen, en ik-zelve zal er haar eene toewerpen.
Hare mededingster werd dien avond met ongemeene toejuiching begroet, en toen het eerste bedrijf uit was regende het weder bloemruikers en kransen. Maar toen viel ook uit eene der bovenste loges eene vergulde kroon op het ongedekte hoofd der zegevierende kunstenares, en zij gaf een gil en zonk stervend ineen.
Die kroon was - van massief brons.

Van de nalatenschap der te Parijs overledene in der tijd zoo gevierde Ecuyère pauline cuzent, die men ook hier te lande vóór eenige jaren bewonderd heeft, is een uitvoerige catalogus verschenen, in welken de zijden en fluweelen kleeden en amazones, de shawls, pelterijen, braceletten, ringen, colliers, broches, horologiën, diamanten, paarlen en andere kostbaarheden vele bladzijden vulden. Aan het slot vond men een veelomvattend zedelijk betoog in drie woorden: peu de linge. - weinig linnengoed.






{==633==} {>>pagina-aanduiding<<}

Mengelwerk.

De Israëliten.

Redevoeringen, van wijlen Dr. G.H. van Senden.

II.

De drie koningen. (*)

Mijne Heeren!

Tot de belangrijkste veranderingen die in eenen bestaanden Staat kunnen plaats hebben, behoort die van den regeringsvorm. Wanneer het bestuur, dat door éénen enkelen slechts werd uitgeoefend, en dus monarchaal was, overgaat op velen, en dus republikeinsch wordt, (hetzij dan dat de voornaamsten die republiek besturen en zij aristokratisch is, hetzij dat vertegenwoordigers het doen, die van het geheele volk bij vrije keus benoemd en aan hetzelve verantwoordelijk zijn, en zij eene demokratische is,) het is eene gewigtige verandering voor dien Staat, evenzeer wanneer hij van eene aristokratische of demokratische republiek in eene monarchie overgaat. Het volk moge als volk hetzelfde blijven, de grond waarop het gevestigd is, het luchtgestel waaronder het leeft moge daardoor niet veranderen, - verwisseling van regeringsvorm oefent eenen invloed uit, die het geheele maatschappelijke ligchaam, in zijn zamenstel aantast, zijne kracht ondermijnt of versterkt, en de werking er van beperkt of uitbreidt. Hiervandaan dat de geschiedenis, die zich tot Staten bepaalt, hare tijdperken veelal

{==634==} {>>pagina-aanduiding<<}
opent en sluit met regerings-verandering, omdat zij de oorzaken nasporende van nieuwe en belangrijke verschijnselen, welke eene andere gedaante aan een rijk gaven, die aantreft in de verwisseling van den vorm des bestuurs.
Het was dus, M.H.! een gewigtig keerpunt, waarop wij het Israëlitisch rijk bij onze beschouwingen verlieten, toen wij haar staakten bij het begin van het Koninklijk bewind. Tot op dat tijdstip toe was het bestuur een demokratisch-theokratisch geweest. Jehova, die het tot millioenen aangewassen kroost van jakob uit het diensthuis van Egypte verlost en aan hetzelve door mozes uitnemende wetten gegeven had, was Koning, - de Hoogepriester zijn eerste staatsminister en tolk, onder wien weder de Priesters en Levieten stonden, die alomme onder het volk verspreid waren. - Intusschen was het geen zuiver Theokratisch bewind; alle regering toch ging niet van den Priesterlijken stand uit. Immers bij de vestiging der Theokratie was de van ouds bestaande stamverdeeling erkend, die zich op de afkomst van jakobs zonen grondde; ten gevolge waarvan het volk zich in twaalf afdeelingen scheidde, van welke iedere eenen stamvorst en onder dezen weder oudsten had, die hunnen stam bestuurden. Toen jozua Kanaän verdeelde, ontving het stambestuur meer gewigt, want het werd nu een bestuur niet alleen over volk, maar ook over land. Elke stam maakte een kleinen Staat op zich-zelven uit, die zekere zelfstandigheid had, zoowel van bestaan, als van regeringsvorm en nu ook al meer en meer eenen eigenaardigen gang van ontwikkeling insloeg, onder den invloed van luchtgestel, bodem, bedrijf en lotverwisseling. - De band echter, die deze kleine demokratische republieken vereenigde, was die van één geloof, het geloof aan jehova als den eenigen waarachtigen God, den Koning van hen allen. Was dit geloof onwankelbaar, levendig en werkzaam, dan was er eenheid; jakobs telgen stonden dan niet alleen als twaalf zonen, maar als de ééne jakob voor
jehova; - verloor daarentegen dat geloof zijnen invloed, wankelde het, dan kwijnde de betrekking en de Staat der verbondenen stond zelfs bloot voor algeheele oplossing. De geschiedenis heeft ons reeds gezegd, dat weldra dit het geval is geworden. De eene stam voor, de andere na kreeg de afgoderij der gespaarde Kanaänieten of der naburige volken lief, en heulde met de godendienst. De staats-
{==635==} {>>pagina-aanduiding<<}
zaken werden niet gemeenschappelijk behandeld, maar dikwerf sloot één stam, of sloten meerdere verbonden, zonder de andere te kennen, en voerden zij, zonder deze, oorlogen tegen uitheemsche vijanden; ja wel eens vatteden in onderling hevigen twist de stammen tegen elkander de wapenen op en verzwakten zich in burgeroorlogen. Hiervandaan dat vijanden gemakkelijk hen overwonnen, die, in het geloof aan jehova vereenigd en door hunnen God beschermd, evenzeer Kanaäns grondgebied onschendbaar zouden bewaard hebben, als zij het eens door de kracht van dat geloof en de hulp van jehova vermeesterd hadden. - Dat zij niet geheel vernietigd werden deze twaalf kleine Staten, hadden zij dank te weten aan helden, die, van jehova verwekt om in den nood redders van het volk te zijn, zich aan het hoofd plaatsten, en, de verstrooide krachten met hunnen moed vereenigende, tevens de afgewekenen van God en de wet met hunnen Godsdienstigen zin vervulden. Intusschen eerst in hooggaand gevaar trad de Rigter op, en, schoon hij gedurende zijn leven grooten invloed bleef uitoefenen, hij werd niet dadelijk door eenen anderen opgevolgd, althans niet wanneer er vrede was. Ten einde nu ook in vrede de voordeelen te genieten van deze waardigheid en tijdig tegen den nood gewapend te zijn, besloot men vervolgens om Rigters te hebben bij geregelde opvolging en eindelijk werd zelfs de Rigterlijke en Hoogepriesterlijke waardigheid in
éénen persoon vereenigd: in eli, samuëls voorganger en opvoeder; ja het schijnt, dat hij deze vereenigde hooge betrekkingen erfelijk in zijn huis heeft willen maken. Doch eli's zonen werden gedood; en het Hoogepriesterschap werd door eenen uit aärons geslacht, het Regterambt over Israël door samuël waargenomen, die, tevens Profeet zijnde, zijne twee zonen tot medehelpers in het bestuur aanstelde. Het schijnt dat toen het voornemen was om de waardigheid als Rigter erfelijk te verbinden aan ééne familie, tot welk einde vroeger reeds aan gideon aanbieding was gedaan; - doch samuëls zonen bezaten noch het helder verstand, noch het edel en godvruchtig hart van hunnen uitnemenden vader; men kon ook van zulk eene inrigting vooreerst weinig heil verwachten. Dus bleef er bijna niets over dan den koninklijken regeringsvorm te beproeven, tot invoering van welken, door dit een en ander, volkomen de weg gebaand en alles voorbereid was. Het geschied-
{==636==} {>>pagina-aanduiding<<}
verhaal, van deze verandering van regeringsvorm berigt gevende, zegt, dat het volk tot samuël sprak: zet nu eenen Koning over ons om te rigten, gelijk alle volken hebben. (*) Dit laatste doet zien, dat de koninklijke regeringsvorm van de Israëliten naar het voorbeeld van de naburige natiën werd gekozen, en geeft te kennen, dat die vorm hen ook door den luister die den troon omringt en op het volk afdaalt, bekoord hebbe. - Het was dus niet alleen ten einde de regtszaken te beslissen en de krijgszaken te leiden dat men eenen alleenheerscher wenschte, ook ten einde
met andere volken gelijk te staan en niet minder te zijn dan die, wilde Israël onder den schepter leven.
Intusschen kon het koninklijk bestuur over Israël nooit een monarchaal zijn, zóó dat de wetgevende en uitvoerende magt in den wil van den alleenheerscher en in dezen alleen berustte. Immers de Staat had reeds eene wet, die althans in de hoofdzaak niet veranderd mogt worden, terwijl ook de uitvoering zeer beperkt werd door de Godsregering, ten gevolge van welke jehova Opperkoning was en de Israëlitische vorst onder Hem regeerde. - Zelfs was in de Mozaïsche wetgeving in het thans bestaande geval reeds bij voorraad voorzien. Immers onder de bepalingen daar voorkomende vond men er ook rakende den Koning. Zij stelde vast dat de Koning geen vreemde, maar een Israëliet moest wezen, - dat hij geene ruiterij hebben mogt, - geenen grooten Harem mogt aanleggen, - en geene schatten mogt vergaderen; dat hij zijne onderdanen als zijne broeders aanmerken en zich niet boven hen onmatig verheffen moest. Integendeel behoorde hij een afschrift der wet tot zijn dagelijks handboek te hebben en de voorschriften van haar zorgvuldig op te volgen. - Niet het volk, jehova-zelf stelde den Koning aan en liet hem zalven. - Aldus was in het belang van de vrijheid des volks en de heiligheid der Godsdienst tegen het misbruik der alleenheersching gewaakt, en een dam gelegd tegen het despotisme, hetwelk de troonen van vele Oostersche rijken tot de zetels van bandelooze willekeur en helsch geweld misvormde, aau welke millioenen menschen in elkander opvolgende geslachten tot offers strekten.

{==637==} {>>pagina-aanduiding<<}

Doch in weerwil van al deze voorzorgen en eigenaardige beperkingen, hing toch oneindig veel af van het persoonlijk karakter, hetwelk diegene welke Koning werd bezat of op den duur zou aannemen. Immers eenen slechten Koning door wetten te beteugelen, door magt tot stilstand te brengen, is moeijelijker dan een hollend paard, dat zijne krachten kent en misbruikt, te besturen. - De koningskeus werd nog door andere bezwaren gedrukt. Werd een uit de meest talrijke en magtige stammen genomen, die stam zou zich ligtelijk daarop nog meer boven de andere verheffen en deze, gedreven door naijver, onderdanigheid weigeren. Het was dus wijs van samuël dat hij den eersten Vorst van Israël uit den kleinen en in vorige inwendige onlusten bijna versmoltenen stam benjamin nam. - Daarenboven de door hem gekozene had eene uitnemende ligchaamsgestalte, zijnde schoon, sterk en rijzig, iets hetgeen in de oogen van min beschaafde volken niet weinig tot aanbeveling strekkende, vooral bij de Oosterlingen op grooten prijs gesteld wordt. Eindelijk den gekozenen ontbrak het niet aan goeden aanleg om legerhoofd en regent te zijn, want hij had een goed natuurlijk verstand, was gevoelig van hart, had godsdienstigen zin, en paarde moed met beleid. Intusschen opleiding en vorming had hij noodig, en alles hing er van af of hij bij voortduring deze zou willen ontvangen en zich te nutte maken, en aldus waardig zou blijven de eerste kroon in Israël te dragen. Saul - zoo was de naam van dezen - scheen in het eerst de verwachting, die op hem gevestigd was, niet te zullen beschamen; want te hulp geroepen door de inwoners van het Over-Jordaansche Jabes, wekte hij als door een' tooverslag geheel Israël tot wapening, en versloeg door beleid en kracht de Ammonieten. Doch aan deze eerste luisterrijke daad, die hem in
de heerschappij bevestigde, waren zijne volgende bedrijven niet gelijk. Verblind door den luister der kroon, steunende op de magt, die hem in handen was gegeven, begon hij trotsch te worden en eigendunkelijk te handelen, zoodat de wijze samuël zich aan hem onttrok en hij de liefde des volks verloor. - Zijne ziel die groot had kunnen worden, werd klein; en ofschoon hij vervolgens niet altijd ongelukkig was in den oorlog, diende die voorspoed zijner wapenen slechts om zijn karakter nog meer te bederven. Zijnen heldhaftigen en uit-
{==638==} {>>pagina-aanduiding<<}
nemenden zoon jonathan zou hij uit bekrompenheid en eigenzin hebben laten ter dood brengen, indien het leger, welks lieveling hij was, den edelen jongeling niet uit de handen des onnatuurlijken vaders had gered; - terwijl hij daarentegen den schuldigen aanvoerder van een roofvolk, de Amalekieten, die in zijne handen gevallen was, sparen wilde, niettegenstaande hij dezen in den verdelgingsoorlog had moeten dooden. - En toen nu saul werd aangekondigd dat de schepter van zijn huis zou worden genomen - omdat hij zich ongeschikt en onwaardig had gemaakt voor eenen troon als die van Israël, hoe toont hij nu al meer en meer het karakter van den despoot, die zich aan Goddelijke noch menschelijke regten kreunt; die de speelbal is in de handen van laaghartige vleijers en listige bedriegers, die alleen door zijne driften zich laat regeren en die driften, zonder perk en paal te kennen, opvolgt; die, door achterdocht en vrees gejaagd, geene ruste vindt en in woede en bloeddorst menschen slagt als schapen, ja voor wiens moordzucht ook zijne naaste betrekkingen geenen oogenblik beveiligd zijn! Immers toonde hij zich als den zoodanigen, toen hij den Hoogepriester achimelech en diens geheele huis, vijf-en-tachtig mannen in getal, door doëg den
Edomiet (daar geen Israëliet zich tot dien afschuwelijken moord wilde leenen) onregtvaardig liet dooden. Hij bewees zich als zulk een ook tegen david. Deze, die Israël had gered, alleen strijdende tegen den Filistijnschen reus; die, de harp in handen, de tirannen-spoken, welke saul benaauwden, vaak had weggetooverd; - die niet alleen de hartevriend van saul's zoon, jonathan, maar ook met michal, de eigene dochter van den Koning, gehuwd was, beproefde hij bij herhaling te doorboren. Terwijl hij den vlugtenden overal vervolgt, telkens weder ongevoelig wordende voor de grootmoedigheid van david, die het leven van saul in zijne hand hebbende, het steeds verschoonde, als zijnde dat van den gezalfden van jehova. - Intusschen had de ongelukkige dwingeland veelal heldere oogenblikken, waardoor zijn bestuur dan min ondragelijk en minder verderfelijk werd. Terwijl hij eindelijk na eene veertigjarige regering in den veldslag tegen de Filistijnen op het gebergte Gilboa jamerlijk omkwam, zich, om niet levend in de handen der vijanden te vallen, stortende in zijn zwaard.
Na den dood van saul werd david Koning. Hij was evenmin

{==639==} {>>pagina-aanduiding<<}
als saul voor deze hooge waardigheid geboren en opgevoed; maar wat saul niet was, dat was hij: een zeldzaam genie. Een niet ongegoede bezitter van land en vee, isaï te Bethlehem, was davids vader, en hij de jongste der zeven zonen van dezen. Belast met de zorg voor de kudde, zwierf hij met de kudde door de gebergten van Juda; hij leidde haar niet alleen op die weiden waar geen gevaar dreigde, maar ook verder in de diepe dalen, langs de omzoomingen van donkere bosschen en de afhellingen der bergen, waar wilde dieren zich verschuilden en de voetstap onzeker is. Hier vond zijne kudde eenen grooten overvloed, want weinigen waagden zich zoo ver; maar david vreesde het gevaar niet, en wanneer het daar was toonde hij die kalmte, beradenheid, dien moed en die kracht, door welke hij het niet alleen ontkwam, maar ook roem inoogstte. Eens valt een leeuw in de kooi zijner schapen; eene andere keer stort zich een beer op de kudde. Tegen deze verscheurende dieren waagt hij, hij alléén den strijd; en niet alleen den beer verslaat hij, ook den leeuw, niettegenstaande hij geen ander wapen ter hand had dan zijnen herdersstaf. - En diezelfde jongeling is geen woeste, ruwe bergzoon, neen, van natuur tot zachte aandoeningen gestemd, is de harp de vriend zijner jeugd, en zijn onafscheidelijke togtgenoot op iedere schrede. Maar terwijl zijne vingers de snaren tokkelen en de toonen waarop zijn hart gestemd is uitdrukken, geeft hij dat gevoel ook door woorden te kennen en de harpenaar wordt dichter. Hij kon, hij moest het worden; want rijk in leven en gloed is zijne verbeelding; zijn hart klopt warm en gevoelt ligt en diep. Intusschen, waarvan zingt hij? - waarvan anders, dan van de natuur, wier kind hij was, aan welker boezem hij lag, die hem opkweekte en omringde met hare grootsche tooneelen? - waarvan anders
dan van het vaderland hetwelk hem had geboren, en dat hij lief had in teedere betrekking? - waarvan anders dan van de Godsdienst, die van kindsbeen hem was geleerd en die geheel zijn binnenste had vervuld? Aan deze grootsche en waardige onderwerpen oefende de zoon van isaï zijne dichterlijke talenten, en op de wieken der reine berglucht zweefden de klanken zijner harp, de toonen van zijn lied. - Aldus rijpte in stille eenzaamheid de jongste zoon van isaï voor de groote bestemming, waartoe de Voorzienigheid hem verordend had, zonder dat hij zelf haar kende; -
{==640==} {>>pagina-aanduiding<<}
maar toen daar samuël in de vaderlijke woning treedt en de heilige olie over het hoofd van david uitstort, hem zalvende tot Koning van Israël, wordt alles wat in hem was verheven. Van herder der kudde tot herder der natie wordende, zet zich de kring zijner denkbeelden in eene onbeperkte ruimte uit; groote ontwerpen, heilige gewaarwordingen verruimen zijn binnenste; een koningsgeest, een koningszin, een koningsmoed bezielt hem. - Maar in het stille heiligdom van het gemoed blijft besloten, wat een diep geheim voor saul en Israël zijn moest, tot hij zich door tentoonspreiding van zijne talenten als den waardigsten om de kroon te ontvangen, zou kenbaar gemaakt en de baan van oefening met eere zou doorloopen hebben. - Zijne eerste daad in het openbaar is het verslaan van goliath, die Israëls slagordening en Israëls God hoonde. Tegen hem, den van top tot teen in ijzer gehulden reus, voor wien Israëls helden beefden, treedt david in den kampstrijd op, gewapend met slinger en steen en gekleed met den korten herdersrok - en, den ontzaggelijken verslaande beslist hij den geheelen oorlog. - Hij wordt aan het hof
geroepen om saul's wapendrager te zijn; maar hij die de wapenen hanteert, tokkelt ook de snaren der harp, en het paleis staat thans, gelijk vroeger Juda's gebergte, versteld op die toonen, die zelfs de woede van saul bedaren en tranen uit de oogen des Konings lokken. - Ziet hem vervolgens op de baan des gevaars, strijdende voor saul of vlugtende voor den vervolger van woestijn tot woestijn, van spelonk tot spelonk, hier in diepe bosschen, dáár in diepe dalen, elders over kloven en bijna lijnregte afhellingen op- en nederklauterende - gij ziet den schijnbaar roekeloozen, maar inderdaad bedachtzamen moed, het uitnemendst krijgsbeleid dat van plaatselijke ligging, van toekomende omstandigheden, dat van alles partij weet te trekken - gij ziet den man, die voor legerhoofd geboren eene heldenschaar om zich verzamelt, haar met eerbied, liefde en onbepaald vertrouwen voor zich weet te vervullen, haar oefent in krijgstucht en krijgsbedrijf en aan het hoofd dier schare onoverwinnelijk is, al staan ook duizenden tegenover hem en zijnen heldenstoet. - Maar diezelfde man, die zich door wapenen den weg kan banen tot den rijkszetel, hij laat zich liever als een veldhoen jagen en zoekt buiten de grenzen van het vaderland een verblijf, zich kronkelende in alle bogten om

{==641==} {>>pagina-aanduiding<<}
zijn leven te bewaren, dan dat hij door bloed wil treden tot den troon. - En toen nu eindelijk saul valt en zijne zonen, terwijl ook jonathan valt, stort hij zijn gevoel uit in een lied, hetwelk nog meer davids hart dan Israëls zangberg verheerlijkt; en toen nu zijne billijke aanspraak op de regering van het geheele volk niet wordt verwezenlijkt, toen alleen juda's stam hem huldigt, en de elf broederstammen isboseth, saul's zoon, kroonen, wacht hij geduldig zeven lange jaren, tot eindelijk gewillig geheel Israël de heerschappij legt op zijne schouders, en te Hebron de juichtoon opgaat: ‘david, onze Koning leve!’
In zeven-en-dertig-jarigen ouderdom aanvaardt david het bewind. Hij aanvaardt het met een gerust geweten, hetwelk hem geene verwijting deed van onbetamelijke middelen te hebben gebezigd; hij aanvaardt het, hoorende naar den eenstemmigen wil des volks, midden in den krachtigen mannelijken leeftijd en toegerust met groote talenten, die lang en veelzijdig geoefend zijn, niet alleen om krijg te voeren, maar ook om te regeren. Vervuld is hij van geestdriftig verlangen om alles voor zijn volk te worden, wat hij zijn kan. Wat heeft Israëls Godsdienst, Israëls veiligheid, Israëls roem en geluk niet van dezen man te wachten! Een kort overzigt van davids regering zal ons overtuigen, M.H.! dat hij de billijke verwachting méér dan vervuld heeft.
De eerste daad waarmede david de reeks van zijne koninklijke wapenfeiten opende, was de verovering van Jerusalem. In dat gedeelte des lands, hetwelk den stam benjamin was toegevallen, lag Jebus, maar de Benjaminieten konden de bovenstad niet bemagtigen, zoodat, terwijl zij in de benedenstad woonden, de Jebusieten de bovenstad in hunne magt hielden. Inderdaad van zoo veel belang het was Jebus te veroveren, zoo moeijelijk was het tevens. Op den heuvelachtigen bergrug van Juda gebouwd, ter plaatse waar die, even beneden den oorsprong van de beek Kedron en ten westen van haar vier heuvels vormt, lag deze stad bijna in het midden des lands; en hoe geschikt Machanaïm ook geweest was om de zetel te wezen van isboseths bestuur over de elf stammen, - hoe welgelegen Hebron, om tot dat zelfde einde voor Juda te dienen, het vereenigd Israël moest david's troon en schepter op deze bergstad zien stralen; dáár moest het middel-
{==642==} {>>pagina-aanduiding<<}
delpunt wezen van de godsdienst en regering. Intusschen, Sion te veroveren werd gerekend onmogelijk te wezen. Trouwens, de Sion verheft zich boven den oostelijk gelegenen Moria en de noordelijk gelegen Akra en heeft eene hoogte van 2381 voeten. Hij is eene rots en bestaat uit steen, die hoe verder naar beneden hoe harder wordt. Ten westen en zuiden daalt hij in steile bergwanden af in een diep dal, Hinnom geheeten, ten oosten wordt hij door eene minder diepe bergkloof van Moria, gelijk ten noorden van Akra gescheiden. Op de kruin van dien vervaarlijken rotsbrok hadden de Jebusieten hunne veste; en geene
kunst of kosten waren er gespaard om deze hoogte voor de toenmalige middelen van belegering onneembaar te maken. Vierhonderd jaren hebben zij van daar Israëls wapenen getart; zal david die ongerepte maagd veroveren? Toen hij haar opëischte ontving hij het honend antwoord: ‘dat blinden en kreupelen haar wel konden verdedigen’; - doch voor davids berghelden kon ook het nest der arenden niet te hoog hangen, en, de krijgshaftige joab aan het hoofd, klouteren de waaghalsen van rotspunt tot rotspunt, zich vasthoudende aan struik en heester en staan voor, en staan op de muren van Sion met het blinkend zwaard, dat zij niet eens behoefden, daar de Jebusieten reeds door schrik verslagen, zich overgeven.
Dit eerste wapenfeit werd weldra door een tweede achtervolgd, dat niet minder luisterrijk was. De vijanden waren thans de Filistijnen. Reeds ten tijde van abraham komen de Filistijnen voor, doch zij waren geene inboorlingen des lands. Waarschijnlijk van Noord-Afrika naar Kreta eerst verhuisd, en vervolgens van daar naar de kust van Kanaän gestevend, waar zij zich in de woonplaatsen der Avieten neêrzetteden, die zij verdrongen. Zij vormden vijf kleine Staten, van welke iedere eene hoofdstad en eenen Koning had; doch die Staten waren door bondgenootschap vereenigd. Zij heetten: Ekron, Gath, Asdod, Askalon en Gaza. Bij de verdeeling van Kanaän waren de beide eerstgenoemde steden aan den stam gad, de drie laatstgenoemden aan juda toegewezen; en inderdaad werden de meeste van haar aanvankelijk door hen bemagtigd; weldra echter zijn de Israëliten daaruit verdreven geworden en werden nu op hunne beurt door hen beoorloogd. In den tijd der Rigteren maakten de Filistijnen hen meermalen cijnsbaar en saul en jonathan sneuvelden in eenen veldslag tegen hen.

{==643==} {>>pagina-aanduiding<<}
Het schijnt dat er verbonden tusschen de Filistijnen en Jebusieten bestonden; althans naauwelijks had david Jebus veroverd, of de Filistijnen vereenigden al hunne strijdkrachten en vielen in het land. Aldus verbraken zij van hunne zijde al de banden van betrekking, die er vroeger tusschen hen en david hadden bestaan, en de nieuwe Koning was gedwongen ter verdediging. Hij overviel de zorgeloozen, die reeds tot onder Jerusalems muren waren voortgedrongen en tastte hen, die zich andermaal hadden vereenigd, in den rug aan. Niet alleen was ook thans weder de overwinning aan zijne zijde, maar die overwinning was ook grooter dan er ooit eene door Israëlitische wapenen op de Filistijnen was behaald geworden. - Doch in weerwil daarvan verhieven deze oude vijanden eenige jaren later weder het hoofd. Deze keer echter werden zij niet alleen geslagen, maar ook de sterkste van hunne rijkssteden, Gath, viel den overwinnenden david in handen, en de Filistijnen werden aan Israël nu op hunne beurt schatpligtig.
De gelukkige uitkomst van dezen oorlog was te hooger te schatten, naarmate er meer onweders tegen david dreigden en zich van alomme zamentrokken. Ten westen waren pas de Filistijnen overwonnen en reeds verhieven zich ten oosten de Moabieten, ten zuiden de Edomieten, ten noorden de Damascenen, en ten noord-oosten de Zobaiten; - inderdaad vijanden niet gering te achten, gelijk eene korte beschouwing van deze volken ons leeren zal.
De Moabieten en Edomieten waren beide volken van het noordoostelijk gedeelte van Arabië, hetwelk ten zuiden door de beide armen waarin de Roode Zee eindigt wordt begrensd, en van wege zijne rotsige bergen, het Petreïsch of rotsachtig Arabië genoemd wordt. - Het noord-oosten was het land der Moabieten. Het liep tot aan de rivier Arnon, die de noordelijke grens van Moab tegen de Ammonieten was. Aldus was de oostkust van de Doode Zee hun toebehoorende. Hoe ver de grens ten oosten ging laat zich moeijelijk bepalen, maar het gebergte Abarîm scheidde het land der Moabieten ten zuiden van Edom. Ofschoon Moab over het geheel bergachtig is, zoo zijn het toch geene dorre rotsen. De meesten zijn waterrijk en vormen vruchtbare hoogvlakten, of besluiten weelderige valleijen. Het land had voortreffelijke wijnbergen, rijke

{==644==} {>>pagina-aanduiding<<}
graanvelden, en ontelbare kudden bedekten zijne dreven (*). - De hoofdstad des lands was Rabba of Rabbath-Moab, welks puinhoopen vóór eenige jaren weder ontdekt zijn geworden. Op eenen eenigzins verhevenen heuvel, die de geheele omliggende vlakte beheerscht, zijn deze merkwaardige overblijfselen van de oude hoofdstad der Moabieten gevonden. Deze vlakte munt uit door vruchtbaarheid, en door haar ziet men nog de sporen loopen der waterleiding, die de stad, welke geene bronnen had, drenkte. - De vlakte waarop Rabba gelegen was, strekt zich zuidelijk uit tot Kerek, eene bergstad der Moabieten. - Intusschen hadden zij ook nog ten noorden van den Arnon, over welken zij dikwerf hunne grenspalen uitzetteden, verscheidene steden.
Gelijk de Moabieten van loth, zoo waren de Edomieten van izaäk herkomstig, zijnde voortgesproten uit esau, die ook den naam edom droeg. Reeds van dezen wordt vermeld, dat hij zich op het gebergte Seïr vestigde; en inderdaad bewoonden zijne nakomelingen den bergrug die van het zuidelijke punt der Doode Zee tot aan de noord-oostelijke golf der Roode Zee voortloopt. Zij leefden daar eerst in stammen; doch terwijl de nood-oostelijk wonenden de Koninklijke regering hadden aangenomen, was door de op de bergen wonenden de staminrigting behouden. De hoofden van genen komen in den Bijbel voor onder den naam stamvorsten van Edom, (†) die van deze worden Koningen van Edom genoemd. Intusschen niet bij erfelijke opvolging, maar door vrije keus of door het zwaard ging de kroon van Edom over (§). - De hoofdstad der Edomieten was Sela, naderhand Petra geheeten, drie of vier dagreizen van Jericho en drie van Kerek gelegen. Eerst vóór weinig jaren zijn de prachtige overblijfselen van deze oude Idumesche stad wedergevonden, die den reiziger in verbazing opgetogen houden. Door eenen engen pas, tusschen hooge rotswanden besloten, komt men naar Petra. Eene beek vloeit door dat dal en aan weerszijden zijn in de rotsen graven ingehouwen. De bedding der beek is gemetseld, ten einde zijn

{==645==} {>>pagina-aanduiding<<}
water, dat de stad moest drenken, niet mogt verloren gaan. De bergkloof is van boven door eenen gemetselden boog verbonden; prachtige gedenkteekenen, grootendeels beschadigd, brokken van zuilen en overblijfselen van tempels en schouwburgen bedekken den grond. - Behalve Sela waren Elath en Ezeon-Geber gewigtige Idumesche steden, zijnde beide aan den oostelijken boezem van de Roode Zee gelegen en toen reeds havens.
Eenigzins meerdere moeijelijkheid schijnt te zijn in de bepaling van het rijk van Zoba, den derden Staat die tegen david de wapenen aangordde. Vroeger zocht men dat rijk in Coele-Syrië, en deed vele doch vruchtelooze moeite het dáár aan te wijzen; doch vóór eenige jaren werd men er opmerkzaam op, dat de Perzische stad Nisibis door Syrische Kerkvaders Zoba genoemd wordt, en men vroeg of men niet dáar den zetel van het hier vermelde rijk had ontdekt? Ik geloof, dat deze vraag volkomen toestemmend moet worden beantwoord, vooral omdat Aram Zoba met Aram Naharaïm (Ps. lx) wordt zaâmgevoegd. Naharaïm is, gelijk wij weten, de Bijbelsche benaming van Mesopotamië, en zoo lag Zoba over den Eufraat, in het noorden van Mesopotamië. - Intusschen kon daar, ten tijde dat de Assyrische monarchie zich over het grootst gedeelte van Azië uitstrekte, geen eigenlijke koning bestaan. De Koning van Zoba was Stadhouder, Satraap eener afdeeling van het Assyrisch grondgebied, doch zijn rijk strekte zich over den Eufraat uit, en de vlakten tusschen deze rivier en de Jordaan rekende hij de zijne.
De vierde Staat, die vijandig in die dagen tegen david opstond, was die, van welke eene der oudste steden de hoofdplaats was, Damascus. Geen wonder dat hier vroeg zich menschen vestigden. De wateren van den Antilibanon naar het oosten afvloeijende, vereenigen zich hier om eene vlakte te besproeijen, die naar de zuid- en oostzijde open is, doch ten westen en noorden van bergen wordt ingesloten. Geen plekje in Syrië heeft zoo veel bevalligheid, als dit bekoorlijke Tempe, hetwelk de Arabieren een der vier paradijzen van het Oosten noemden; op welks gezigt muhammed, die de heerlijkheid van Damascus van eene nabijgelegen hoogte aanschouwde, zoodanig getroffen was, dat hij het niet waagde daar binnen te

{==646==} {>>pagina-aanduiding<<}
gaan, verklarende dat daar den mensch slechts één paradijs ten deel kon vallen, hij besloten had het zijne niet in deze wereld te zoeken. - Intusschen ligt de geschiedenis van het Syrische rijk, dat Damascus tot hoofdstad had, tot op de tijden van david in het donkere. Het werdt Aram-Dammesek genoemd.
Deze vier volken hebben zich tegen het Israëlitische verbonden, en het scheen dat het voor hunne vereenigde strijdkrachten meer dan toereikend moest wezen, om den ontluikenden Koningsstaat te verdrukken. Intusschen david wachtte den vereenigden of gelijktijdigen aanval dezer volken niet af. Eerst wendt hij zich naar Moab; hij overwint de Moabieten, die niet alleen verraderlijk maar ook wreed gehandeld hebbende, zeer gestreng worden gestraft; want twee derde gedeelte der gevangenen laat hij dooden. - Inmiddels is reeds uit het noorden Zoba, uit het zuiden Edom opdagende. - David wil beide en wel gelijktijdig aantasten. Aan zijne neven joab en abisaï geeft hij een gedeelte van het leger en deze ontmoeten de vijandelijke magt in het Zoutdal, nabij de Doode Zee. Tweemaal verslaan de heldhaftige zonen van zeruja de Edomieten, wier sterke steden en aan de Roode Zee gelegen havens de Israëlitische bezetting moesten innemen.
Inmiddels had david zelf zich met de hoofdmagt gewend tegen den Koning van Zoba, hadad-ezer. Deze daagde niet alleen met talrijke voetbenden op, maar vooral met wagenen en ruiteren. Ofschoon geene nadere bijzonderheden van den veldslag zelven bekend zijn, doet de uitkomst veronderstellen, dat david de Mesopotamiërs in eene streek aantastte, niet geschikt om deze strijdkrachten te ontwikkelen. Immers de overwinning bleef niet alleen volkomen op davids zijde, maar ook wagens en ruiters vielen in zijne magt. - Door deze zegepraal had david de handen ruim en keerde met groote haast naar zijn land terug, in welk inmiddels de Damascenen gevallen waren. Reeds hadden zij het Over-Jordaansche verwoest; en, de Jordaan overgetrokken zijnde, liepen zij het eigenlijk Palestina af, welks bewoners achter de muren der sterke steden gevlugt waren. Doch eensklaps staat david met zijne zegepralende benden voor hen. Hij sloeg van de Syriërs twee-en-twintig-duizend man; en david, zegt het verhaal: leide

{==647==} {>>pagina-aanduiding<<}
bezetting in Damasceensch Syrië en de Syriërs werden david dienstbaar, geschenken brengende (*).
Een volk, dat ook tot de aan Palestina grenzenden behoorde, was in dezen oorlog niet mede begrepen, het Ammonietische. Het was in dezen krijg onzijdig gebleven. Nahas, de Koning van dat rijk, stond zelfs in vriendschappelijke betrekkingen tot david; maar het scheen dat david met al zijne naburen vechten moest en zij thans in vergelding ook van vroegere verdrukking der Israëliten, het wraakzwaard van dezen held gevoelen zouden. Althans van de zijde van david was de aanleiding niet; zij lag veeleer in den euvelmoed en de roekeloosheid van hanun, den zoon van nahas, die, zijnen vader opgevolgd zijnde in de regering, de gezanten van david mishandelde en hoonde, en aldus het regt der volken op eene gruwelijke wijze schond. - Thans was de oorlog onvermijdelijk, en vooruit te zien was het, dat hij een vernielende zou worden. - De Ammonietische Koning zocht hulp waar hij ze nog vinden kon. Idumea, Damascus, Moab en de Filistijnen droegen reeds david's juk; maar Zoba's Koning was slechts geslagen en kon weder in het veld verschijnen, met op nieuw verzamelde kracht; daarenboven zwierven er nog stammen rond in Arabië, die voor geld hunne wapenen wilden leenen. Voor die allen werd de welvoorziene vaderlijke schatkist ontsloten en weldra zag zich het grondgebied van Ammon in een groot strijdperk herschapen. - Dit grondgebied lag in het Over-Jordaansche. Het paalde ten zuiden aan dat der Moabieten, want de Arnon was de grens tusschen beide, en ten noorden strekt het zich uit tot den snelvlietenden Jabbok. Doch daar de stammen ruben en
gad zich in een gedeelte van dit grondgebied hadden gevestigd, was er reeds meermalen gestreden geworden. - Jephtha en saul hadden tegen de Ammonieten geoorloogd. Intusschen, de hoofdstad van dit volk was nooit veroverd geworden; Rabbath-Ammon, dat is, de groote stad der Ammonieten, bleef, ofschoon andere steden gevallen waren, onoverwonnen. Hare ruïnen, die onlangs wedergevonden zijn, wijzen ons de plaats aan, waar zij eens gebouwd was. Zij lag aan de bron van den Jabbok, of wil men liever van eenen hoofdtak des Jabboks. Nog is eene hooge gewelfde brug over de rivier

{==648==} {>>pagina-aanduiding<<}
in wezen, en overblijfselen zijn er van eenen Romeinschen schouwburg, van tempels en paleizen. De stad was op heuvels gebouwd en op de spits van den meest noordelijken dier heuvels lag een burgt. In groote steenbrokken, die zonder kalk of cement op elkander gelegd zijn en desniettemin thans nog even goed zamenhouden, als of zij pas waren opeengestapeld, verheft zich de muur, die deze rots omsluit. - Zal het davids heir gelukken de verbondenen te slaan? - De Ammonieten zelve staan onder de muren van Rabba, doch de verbondene Syriërs zijn in hinderlaag verscholen. David zelf was niet mede uitgetrokken; aan het heldenpaar broeders joab en abisaï heeft hij het opperbevel toevertrouwd. Gelukkig ontdekken deze den krijgslist, en terwijl abisaï zich tegen de Syriërs wendt en hen aldus belet joab in den rug te vallen, tast deze de hoofdmagt aan. Beide vijandelijke benden worden verslagen; doch Rabba niet veroverd. - In het volgende jaar zal de strijd hervat worden. Andermaal en thans talrijker dagen hadad-ezers benden op; van over den Eufraat komen zij, die Israël zullen bevechten. - Maar ook david roept alles te wapen en plaatst zich zelven aan het hoofd. Hij wacht niet tot de Mesopotamiërs zich vereenigd hebben met de Ammonieten, maar gaat genen, die op weg zijn, te gemoet. En andermaal blijkt het op de vlakten tusschen de Jordaan en den Eufraat, dat niet wagenen en ruiters, een welgeoefend en goed aangevoerd leger van voetvolk overwinnen kunnen, want gene werden door dit geslagen en de ontvlugtenden verkondigden aan de boorden van den
Eufraat, davids roem; hun Koning sloot met david den vrede.
De derde oorlog tegen de Ammonieten begon eerst in het volgende jaar. Joab was weder legerhoofd, en dat het een verwoestings- en verdelgings-oorlog zou wezen, bleek reeds daaruit, dat hij, met zwaard en fakkel zijnen weg naar Rabba kenmerkte, voor welke hij thans het beleg sloeg. Bij de sterkte der stad kwam de wanhoop der belegerden, die zich ten laatste in den vasten burgt als woedenden verdedigden. Aan verdrag was niet te denken; stormenderhand moest de veste worden ingenomen. David zelf kwam ten dien einde over; Rabba bezweek, en verschrikkelijk was het lot, hetwelk een groot gedeelte van de Ammonieten trof, daar het wreede krijgsregt dier ruwe tijden in al zijne gestrengheid aan hen werd uitgeoefend.

{==649==} {>>pagina-aanduiding<<}

Dit was het laatste der roemrijke wapenfeiten van david, die door dezelve eene plaats onder de grootste helden der oudheid heeft verworven. Hij verdient die te meer, omdat hij ook zijn leger gevormd had. Immers toen hij Koning werd, vond hij wel eene wet, die iederen Israëliet tusschen de twintig en zestig jaren tot de krijgsdienst verpligtte, maar eerst bij het uitbarsten van den oorlog werden deze manschappen opgeroepen. Dan was dikwerf reeds de vijand, die onverhoeds aanviel, in het land; dan was in allen gevalle de oorlogskans, die hem veelal toelacht, welke den vijand voorkomt, voorbij. Doch ook indien dit niet het geval mogt zijn, wat kon de meest bekwame veldheer met zulk een verbazend getal menschen uitvoeren, die elk bedrijf en handel, behalve dat van de wapenen kenden, ten eenenmale ongeoefend waren en zonder de minste denkbeelden van orde en krijgstucht? - David hervormde ten eenenmale het krijgswezen. Uit de dienstpligtigen volgens de wet, las hij hén uit die boven anderen óf gewillig óf geschikt waren, en deze schikte hij in twaalf groote afdeelingen; iedere telde vier-en-twintig-duizend man en had eenen bekwamen veldoverste aan het hoofd, die met bevelhebbers van minderen rang, zoodanige afdeeling bestuurde. Slechts ééne maand van het jaar was eene afdeeling onder de wapenen en gedurende dien tijd werden de manschappen tot haar behoorende geoefend in den wapenhandel, en aan orde en krijgstucht gewend. - Het denkbeeld tot zoodanige inrigting had david niet van anderen ontleend; wie ook zou in die dagen het hem hebben kunnen aan de hand geven? - neen, het was de slotsom zijner eigene ervaring, die hij met weinige welgeoefende en geregelde manschappen had verkregen, in de jaren zijner omzwerving. Dat hij zulke verbazende dingen met deze had uitgevoerd, was toe te schrijven aan de goede orde en de bedrevenheid. - Daarenboven, dat groote
militaire ligchaam wist hij te bezielen met eenen geest van beradenheid en heldenmoed. Een voorbeeld daarvan levert zijne geschiedenis op; te meer opmerkelijk, omdat soortgelijke ook bij andere helden der oudheid gevonden worden. Hij was in de nabijheid van Bethlehem, hetwelk toen in de handen van het Filistijnsche leger zich bevond. - Eensklaps zegt hij: ‘wie durft mij uit den put, die op de markt te Bethlehem is, eene

{==650==} {>>pagina-aanduiding<<}
teug water halen?’ (*) Drie van zijne helden wagen het; het gelukt hun tot den put door te dringen en terug te keeren. De vijanden staan versteld, maar david drinkt het water niet uit de bronwel zijner kindschheid en jeugd; hij wil geen water ten koste van levensgevaar verkregen. - Ook heeft de geschiedenis sporen, dat hij verdiensten wist te beloonen. Zij maakt toch behalve van de Krethi en Plethi, eene uitgelezene lijfwacht, melding van eene heldenschaar, in welke alleen zij, die zich door bewijzen van groote dapperheid onderscheiden hadden, werden opgenomen. Zoo bezigde hij den prikkel der eer, die op elken mensch, die vooral op den krijgsman oneindig veel vermag. - Welke verbetering hij aan de wapening zelve toebragt, is moeijelijk te bepalen; en evenmin naauwkeurig aan te wijzen zijne taktiek zelve. - Ook hebben wij, gaande weg, daaromtrent het een en ander reeds opgemerkt. Daaruit bleek ons, dat david snel was in zijne bewegingen, hevig in den aanval, en dat zoowel in het een als het ander groot beleid tot grondslag lag. Alle zijne wapenfeiten verrigtte hij met voetvolk; hij is nooit overwonnen; hij heeft nooit eene veste belegerd, zonder haar in te nemen.
Ligtelijk zou men, de grootheid van den man als veldheer in aanmerking nemende, op het vermoeden kunnen komen, dat hij om het zwaard den schepter, om de werken en daden des oorlogs, die van den vrede verwaarloosd had. Doch dit is zoo niet; een genie als hij, was alles in allen.
Wij zien daarvan reeds in het begin zijner regering blijken. Immers pas heeft hij haar door de inneming van Jeruzalem luisterrijk geopend, of hij verheft dadelijk die stad tot den rijkszetel. Ten einde haar niet alleen meer te bevestigen maar ook het aanzien van eene hoofdstad te geven, begon hij den ouden burgt met hooge muren te omringen en vele gebouwen te stichten. Om het laatste te doen had hij bouwstoffen noodig en kunstenaars die ze zamenstelden. Zoowel het een als het ander kon hij van niemand beter verkrijgen, dan van de Fenicische naburen, en daarom werd den toen regerenden Koning van Tyrus een verbond aangeboden, hetwelk deze gaarne aannam. De cederen van den Libanon en de kunst der Feniciërs zag men aan den Kedron. - Pas van

{==651==} {>>pagina-aanduiding<<}
de overwinning op de Filistijnen teruggekeerd, is zijn eerste werk, om het heiligdom der natie, de ark des verbonds, naar Jeruzalem over te brengen, en aldus den zetel van het rijksbestuur, ook tot dien der godsdienst van het rijk te maken. - De plegtige offerdienst werd hersteld; en terwijl van Sions hoogte de walm omhoog rees, weergalmde van de omliggende bergen de klank van de zang- en toonkunst der Levieten, uit welke hij de bekwaamsten tot zangers en spelers koos, vierduizend in getal, welke onder tweehonderd en tachtig hoofden in twaalf ordeningen verdeeld waren. - Hierbij werden de vorsten der stammen geraadpleegd in eene plegtige raadsvergadering. - Immers de koninklijke regering had die der stamhoofden niet doen ophouden; maar van het hoogste belang was het dat de stamvorsten mannen waren, geschikt om de huiselijke belangen in hunne afdeeling wijs en regtvaardig te regelen en met andere stammen den vrede te bewaren en den band der eenigheid. David, ten einde te verhoeden, dat de keus op ongeschikte voorwerpen viel, besloot om de benoeming aan zich te houden. Zij maakten met de Koninklijke zonen, de opperhoofden der leger-afdeelingen, de Opperpriesters en andere mannen, door achtbaarheid of schranderheid uitmuntende, den Staatsraad uit; een centraal bewind dus, onder voorzitting van den Koning. - Het Rigterlijke bleef aan den stam van levi, doch werd alleen aan zulken toevertrouwd, die in de wet en andere kundigheden toereikend onderwijs ontvangen hadden en opgeleid waren.
In deze weinige trekken zien wij het beeld van davids karakter en verdiensten voleindigd. Het staat voor ons in eene waarlijk idealische grootheid! Intusschen, naarmate wij het meer bewonderen, betreuren wij ook meer, dat deze man in zijne huiselijke betrekkingen zoo ongelukkig was. Zij verwoestten zijn levensgeluk en zijne krachten. - De rampzalige gewoonte van die dagen, welke de veelwijverij begunstigde, volgende, nam hij verscheidene vrouwen, en, die der Oostersche Vorsten nabootsende, vergaderde hij een Harem. Hij bevlekte zijn karakter door de wijze, waarop hij zich eene, die echtgenoot van eenen zijner helden was, toeëigende door eene despotische daad, die hem naderhand diep berouwde. - De naijver tusschen de kinderen van deze verschillende vrouwen, bragt onheil en moord in zijn paleis, en eindelijk een oproer te weeg.

{==652==} {>>pagina-aanduiding<<}
Zijn eigen zoon absalom, volleerd in alle kunst om het hart des volks te stelen, bonsde den ouden vader van den troon; doch werd overwonnen en doorstoken; terwijl nog aan den avond van 's Vorsten leven adonia, absaloms broeder, den troon wilde overweldigen, dien de vader voor salomo bestemd had. David zag nog bij zijn leven dezen erfgenaam naast zich op den rijkszetel, dien hij weldra, door den dood, in gezegenden ouderdom afgeroepen, geheel aan hem overliet.
Indien ooit een vorstenzoon onder de gelukkigste omstandigheid een rijksbewind aanvaardde, dan voorzeker salomo. Immers het rijk van Israël strekte zich toen veel verder uit, dan het eigenlijk Palestina. Van daar de Middellandsche Zee de kust van Kanaän bespoelt, tot waar de Eufraat zijne stroomen doet vlieten langs de boorden; van daar waar de Roode Zee aan rotsen van het steenachtig Arabië zijne eeuwige dijken vindt, tot waar de Libanon hoog in de lucht zijne ruischende ceders statig verheft - was dit gebied. Cijnsbaar waren de omliggende kleinere volken, onderdanig in vreeze voor Israëls wapenen; verbondenen waren de magtige natiën Fenicië en Egypte. Zag men op het leger, hetwelk david naliet, er was toen geen ter wereld zoo goed ingerigt, zoo wèlgeoefend, zoo vaak met lauweren gekroond. Zag men op het Staatsbestuur, dit was in alle deelen uitnemend geregeld. De godsdienst, welke de hechte band van dit ligchaam, welke de ziel er van was, stond waardiglijk op hare plaats, en geene afgoderij was in Israël; zij mogt voor de uitwendige vereering geenen tempel hebben, voor de inwendige had zij harten. De beschaving was vooruitgegaan en het volk stond op eenen veel hoogeren trap, dan toen saul het achterliet. Daarenboven Israël was rijk geworden. Niet alleen had het den oogst, dien vroeger dikwerf de vijand nam, zelf verzameld en was beschermd bij elk vreedzaam bedrijf en elke wèlverkregene bezitting, maar ook veel buit had het verzameld. Vooral de Koninklijke kas bezat onmetelijke schatten, deels in den krijg veroverd, deels ontsproten uit de inkomsten des Konings, en dagelijks vloeiden haar meerdere toe. -
Intusschen in dit al is nog geenszins de vaste grondslag gelegd voor het gelukkig bestuur van davids opvolger. Alles hangt er van af hoe hij op dezen grondslag bouwen, welken weg hij inslaan, tot wat einde hij de rijke middelen gebruiken zal? - Zijne eerste bedrijven zullen kenmerkend zijn voor zijne regering.

{==653==} {>>pagina-aanduiding<<}

Hij treedt niet op met het zwaard in handen; hij haakt er niet naar om zijne loopbaan met eene schitterende heldendaad te openen; neen; nadat hij de kroon onder godsdienstige handelingen ontvangen heeft, bidt hij om wijsheid ten einde te regeren. Regeren wil hij; niet oorlogen. Een vredevorst wil hij zijn, en inwendig en uitwendig de rust bewaren. Ten einde de rust binnen 's lands te handhaven, laat hij adonia en joab ter dood brengen en voorkwam daardoor oproer en burgerkrijg, die anders zouden zijn uitgebarsten. Ten einde den vrede buiten 's lands te doen voortduren, maakt hij den band met Fenicië door vernieuwing van een verdrag; dien met Egypte door een huwelijk met de Faraö's dochter vast. - Intusschen den vrede willende, weet hij ook waartoe hij dien wil; het is om de wetenschap die onder dezen olijftak groeit; het is om de kunst die onder deze schaduwen gekweekt wordt; het is om den landbouw, dien de vrede zegent; om den koophandel die op zijne vleugelen zweeft. - Israël zal in deze heilgoederen de vruchten plukken van den vrede, dien het zich eervol heeft verworven door lange en bloedige worsteling; en gelijk david zijn roemrijke vader is voorgegaan om in den krijg en door den krijg alles te zijn, zoo wil hij zijn zoon voorgaan om in den vrede en door den vrede alles te zijn.
Ziet daar, M.H.! de beginselen van salomo, en in die beginselen den sleutel tot zijne regering. Wie is in schranderheid hem gelijk, die daar uitspraak doet tusschen twee moeders, die twisten om een kind? - Wie heeft zoo veel honger en dorst naar wetenschap als hij, die alles wil onderzoeken en Koning onder de geleerden is? - Wie bezit die levenswijsheid, welke hij bij elke gelegenheid openbaart? - dat vernuft en die vinding, welke niet staan voor de verwardste raadsels, de fijnste strikvragen? - En wie beminde de kunst als hij onder zijn volk? - Immers beloofd had hij te Jeruzalem voor jehova eenen tempel te bouwen, en bouwstof bij menigte, schatten om daaraan te besteden had de vader hem nagelaten; maar de zamenstelling was aan hem overgegeven. Ofschoon gebonden aan den vorm, zijnde die van een regthoekig vierkant, zoekt hij het gebouw uit te voeren met eene tot in de kleinste bijzonderheden kennelijke pracht en kostbaarheid, met eenen smaak en zuiverheid, met eene eenheid

{==654==} {>>pagina-aanduiding<<}
bij verscheidenheid, die den tempel van salomo tot den rang van de wonderen der wereld heeft verheven (*). - Vrijer was hij bij het oprigten van zijne paleizen, waarvan het voornaamste te Jeruzalem werd gebouwd. Hier dongen Fenicische kunst, Israëlitische rijkdom, en Salomonisch vernuft om den prijs, ten einde het prachtigste koningshuis daar te stellen. - Onder zijne lusthuizen was dat in de vallei van den Libanon zeer vermaard. - Hij ging verder. Eerst paleizen gebouwd hebbende, bevestigde hij steden, Opper- en Neder-Beth-Horon, Megiddo Hazor en Gezer; ja, hij bouwde eindelijk geheele steden. Als zoodanige worden inzonderheid twee genoemd: Baälath en Thadmor. Beide steden werden buiten het Joodsche land gevestigd; Baälath of Baalbek tusschen den Libanon en Antilibanon, in eene der schoonste streken van Azië; doch Thadmor of Palmyra verder oostelijk, op eene oäse in de woestijn. In groote en prachtige gebouwen rezen deze steden op. Zij zouden niet alleen dienen tot grensvestingen, maar ook tot handelplaatsen, want de karavanenweg naar Babel ging over Palmyra. - Aan den handel trouwens liet
salomo zich zeer gelegen zijn; het verbond met de Feniciërs werd allengskens een handelverbond. Terwijl hunne gemeenschappelijke schepen van Ezeon-Geber naar Ofir stevenden, trokken hunne karavanen door de woestijnen van Afrika en Azië. - Niemand was grooter in den handel, dan hij. - En nog heb ik niet gesproken van de alles te boven gaande pracht zijner leefwijs: van zijnen paardenstoet, zijne vrouwenschaar, zijne ontelbare dienaren en hofbeambten; - van de kostbare leefwijs en den waarlijk verblindenden luister, waarmede hij zich naar de wijze der Oostersche Alleenheerschers omringde. - Maar waartoe de optelling van deze weelde, die wel eenen tooverschijn van gelukzaligheid verspreidt, doch niet gelukkig maakt; die althans eenen man als salomo niet kon voldoen. Hij zelf klaagde in den toon van het onbevredigde hart: ijdelheid der ijdelheden;

{==655==} {>>pagina-aanduiding<<}
dat ál is ijdelheid. De weelde strafte ook in salomo haren dienaar door walging en ontvreemdde eindelijk hem ook de harten der onderdanen, terwijl de rust van buiten bedreigd werd. Salomo was salomo niet meer toen hij stierf; - maar wat hij geweest was, zijn weinigen geworden.
Ik heb gezegd.




Richard Leeuwenhart en Saladijn.

Volgens de Syrische Chronijk van barhebraeus, uit het oorspronkelijke vertaald door Dr. D. Burger, Jr.

Toen toog de Koning van Engeland uit en ontnam Cyprus aan de Grieken. Vervolgens kwam hij het beleg slaan voor Acco. De Franken nu werden door zijne komst zeer versterkt. Binnen Acco waren twintig opperhoofden der Arabieren. Dezen zonden tot saladijn, zeggende: ‘Wij zijn reeds vermoeid en uitgeput door den langdurigen oorlog; en daarenboven benaauwt ons ziekte.’ Toen deed saladijn hen aan den zeekant uit de stad gaan en deed er anderen in hunne plaats binnentrekken. En daar dezen aan den strijd op de muren niet gewoon waren, kregen de Franken zeer de overhand, en rigtten zeven belegeringswerktuigen tegen éénen burgt op. De Koning van Engeland nu zond een gezant aan saladijn, en zeide: ‘Het schaadt niet wanneer ik en gij op ééne plaats zamenkomen en eene overeenkomst maken, die voor beide partijen voordeelig is.’ Saladijn antwoordde: ‘Zoowel een overeenkomst van vrede als eene zamenkomst van ons beiden verdient tot stand gebragt te worden; want na eene vriendelijke zamenspreking en een maaltijd is oorlog niet meer betamelijk.’ - In deze dagen werd de Koning van Engeland ziek aan eene hevige ziekte, en de Franken werden door zijne ziekte in het oorlogvoeren belemmerd. En toen hij hersteld was zond hij weder naar saladijn, en zeide: ‘Gij zult het niet kwalijk nemen, dat ik mijn gesprek met u heb afgebroken, omdat de ziekte mij daarin verhinderde. Nu ben ik hersteld, en zend u de verklaring dat, indien gij het toelaat, ik u geschenken zal zenden; daar het koningen niet past,

{==656==} {>>pagina-aanduiding<<}
geschenken, gezantschappen en vriendelijke woorden aan elkander te onthouden, ook al wordt er oorlog tusschen hen gevoerd; aldus toch leeren ons de instellingen onzer vaderen, de vorige koningen.’ - Saladijn nu antwoordde: ‘Het is goed. Indien gij van ons wederkeerige geschenken aanneemt, dan nemen ook wij geschenken van u aan.’ En de gezant zeide: ‘Bij ons zijn valken, arenden en andere geleerde vogels, doch zij zijn ongesteld geworden, en wij verlangen, dat gij ons kippen en jonge duiven geeft, opdat wij ze voeden, en zij versterkt worden, en wij ze vervolgens aan u geven.’ En malek adel, de broeder van saladijn, die in een vrolijke luim was, zeide tot den gezant: ‘Dewijl de Koning van Engeland uit eene ziekte hersteld is, is hij belust op jonge duiven, en gebruikt de valken tot een voorwendsel.’ Saladijn nu bekleedde den gezant met koninklijke kleederen en zond met hem vele kippen en jonge duiven en duiven. Daarna kwamen er wederom drie gezanten van de Franken tot saladijn en verlangden vruchten en sneeuw, en bekwamen het, en vertrokken. En men zeide, dat de Koning van Engeland met van tijd tot tijd gezanten met zulke ijdele boodschappen te zenden, geen ander oogmerk had dan om zich naauwkeurig te doen onderrigten aangaande de sterkte van saladijn, en van de koningen die met hem waren. En toen de strijd voor hen, die binnen Acco waren, te zwaar werd, zonden zij tot saladijn, en zeiden: ‘Indien gij ons geen hulp doet toekomen, dan geven wij de stad over.’ En daar saladijn, behalve dat hij de Franken door den strijd, die zij met hem moesten voeren, bezig hield, niets anders doen kon, verdeelden de Franken zich in twee deelen, en
één deel streed met die van buiten, het andere met die van binnen. Toen die van binnen nu zagen, dat zij reeds zoo goed als overwonnen waren, wilden zij op voorwaarde van levensbehoud onderhandelen. En de Franken zeiden: ‘Wij geven u geen levensbehoud, zoo saladijn ons niet al de gevangene Franken, die bij hem zijn, overgeeft; en ons al de steden teruggeeft, die hij van ons heeft genomen.’ En toen zij tot saladijn gezonden en hem dit gemeld hadden, zeide hij: ‘Ik geef slechts drieduizend gevangenen voor de Arabieren, die binnen Acco zijn. En zoo de Franken mij Acco laten, geef ik hun voor die stad ééne andere stad. En zoo niet, laat hen dan Acco

{==657==} {>>pagina-aanduiding<<}
met het zwaard innemen, als zij kunnen, even als ik de overige steden heb ingenomen.’ En toen de Franken dit hoorden, weêrhielden zij zich niet langer, maar beklommen de muren met ladders en drongen de stad binnen. En nadat zij veel bloed vergoten hadden, verzamelden zij diegenen, die overgebleven waren, in éénen hoek. En deze Arabieren zeiden tot de Franken: ‘Doodt ons niet, voordat wij naar saladijn zenden, met verzoek, dat hij ons met goud en gevangene Franken, overeenkomstig uwen eisch, loskoopt.’ En de Franken keurden het goed, en zeiden: ‘Indien saladijn ons binnen veertien dagen, namelijk vóór de nieuwe maan, tweehonderdduizend gouden dinars geeft en honderd gevangenen uit hen, wier namen wij zullen opschrijven, graven en heeren, enz., en vijftienhonderd gevangenen, wier namen ons niet bekend zijn; dan laten wij u los.’ En toen de Arabieren van Acco tot saladijn zonden, en hem de zaak bekend maakten, verzamelde hij zijne grooten en raadpleegde met hen. En zij zeiden allen met éénen mond: ‘Die Arabieren zijn onze broeders, en hoe zullen wij ons dan aan hen onttrekken?’ En saladijn nam op zich het verlangde te geven. En terstond zond hij naar de verschillende streken van zijn rijk en verzamelde de gevangene Franken. En ten aanzien van het goud zeide hij: ‘Iedere tien dagen zal ik een derde geven.’ En toen tien dagen vervuld waren, zond hij tot de Franken, en zeide tot hen: ‘Laat terstond al de Arabieren, die bij u zijn, los, en ik zal u één derde van het goud geven, en onderpanden voor de twee andere derden; of geeft gij ons onderpanden voor het
derde van het goud, dat gij ontvangt.’ En de Franken zeiden: ‘Ons woord alleen is u genoeg, en onze trouw die wij u in plaats van onderpanden geven.’ En het hart van saladijn werd verhard en hij nam het niet van hen aan. Toen werden de Franken vertoornd, en bonden al de Arabieren met touwen, en bragten ze buiten de stad op een heuvel, en hoopten vele stukken hout, en oude touwen, en wijnvaten, die betati genoemd worden, als een muur rond hen op, en trokken de zwaarden en kwamen er binnen en doodden ze allen; terwijl een wachtpost der Arabieren het stond aan te zien. En het getal der Arabieren, die op de muren van Acco, en daar binnen, en daar buiten, op den heuvel, gedood werden, klom op tot honderdduizend en achthonderd

{==658==} {>>pagina-aanduiding<<}
zielen. Dit geschiedde in de zevende maand der Arabieren, in het jaar 587 der Arabieren, hetwelk is het jaar 1502 der Grieken, in de maand Ob. (1191 na christus).
En wij hebben de vermelding van deze verovering een weinig uitvoerig gemaakt, omdat zij zeer berucht is onder de Arabieren, en zij boeken geschreven hebben over de nederlaag, die de Arabieren in dien tijd van de Franken ondervonden hebben.
En toen de Franken Acco hadden ingenomen, lieten zij daarin eene bezetting die voldoende was, om het te bewaren, en bouwmeesters om deszelfs muren op te bouwen, en zij togen naar den kant van Arsof. En saladijn trok ook met hen op. En dagelijks schermutselden zij met elkander, terwijl zij over den weg togen. En op een zekeren dag, toen de Arabieren op de bagaadje der Franken aanvielen, werd de Koning van Engeland vertoornd en viel met groot geweld op de Arabieren aan. En de Arabieren verstrooiden zich en velen hunner vloden, en er bleven bij saladijn niet meer dan zeventien mannen van de uitgelezensten der Arabieren en de hoornblazers en vaandeldragers. En zoo de Franken niet gevreesd hadden, dat er een hinderlaag was, en waren teruggetrokken; dan hadden zij op dien dag saladijn gevangen genomen, en de steunpilaar der Arabieren was gevallen.
En in die dagen zond saladijn bouwmeesters en ruiters, die het kasteel van Bagras van voorraad moesten gaan berooven en hetzelve verwoesten. En toen zij derwaarts gegaan en het voor een klein gedeelte verwoest hadden, hoorden zij, dat leon, de bestuurder van Cilicië zich gereed maakte om hen te vertreden; en zij verlieten het en vloden. En de Antiocheners hoorden hunne vlugt, en zij kwamen naar Bagras, en vonden aldaar twaalfduizend maten tarw, en bragten die naar Antiochië. En dit was voor hen een groote vertroosting, dewijl de honger toen aldaar hevig was. En na eenige dagen kwam leon en overmeesterde de Franken en ontnam hun Bagras.
En saladijn zond heen en verwoeste Ascalon en maakte dat ledig van menschen, omdat de Franken Joppe reeds opbouwden en daarin woonden, en dit tusschen Jeruzalem en Ascalon is. Daarom zeiden de Arabieren: ‘Wij kunnen het niet behouden.’ En saladijn ging naar Jeruzalem, en

{==659==} {>>pagina-aanduiding<<}
nam het in oogenschouw, en versterkte het met mannen enz.
En in die dagen kwam tot hem moez-eddin, de heer van Melitene, en beklaagde zich over zijnen vader, sultan kilidzj arslan, en over zijne broeders, omdat zij hem Melitene wilden ontnemen. En saladijn ontving hem met eere, en gaf hem de dochter van malek adel, zijnen broeder tot vrouw, en zond hem naar Melitene, en sprak hem moed in zeggende, dat hij niet meer voor zijne broeders of voor zijnen vader moest vreezen.
En de Koning van Engeland zond tot saladijn, en zeide tot hem: ‘Zie! de zonen van onze partij en die van de uwe worden door het zwaard verdelgd. Tot wanneer zal het zóó zijn, dat onze zwaarden en uwe zwaarden dronken worden van bloed? Geef terstond de plaatsen terug, die gij van ons genomen hebt, vooral Jeruzalem, de plaats onzer aanbidding, want daarom zijn wij uitgetogen; opdat wij wederkeeren, en naar ons land gaan, en gij rust van ons hebt.’ Maar saladijn antwoordde: ‘Deze plaatsen waren oudtijds niet van u, maar van de Grieken. En in het begin van hunnen uittogt hebben de Arabieren ze aan de Grieken ontnomen. En toen de Arabieren een weinig verzwakt waren, zijt gij gekomen, en hebt ze hun ontrukt. En wij hebben onze plaatsen wederom aan u ontnomen. En wat gij van Jeruzalem zegt, dat het de plaats uwer aanbidding is; het is ook de plaats onzer aanbidding. En wij eeren en verheerlijken het meer dan gij, gelijk God ons bevolen heeft in zijnen koran.’
En de Koning van Engeland zond wederom tot saladijn, en zeide: ‘Ik wil, dat uw broeder, malek adel, zich met mij verzwagere, door mijne zuster te trouwen, die met mij gekomen is, om in Jeruzalem te aanbidden. Indien gij dan de steden van de zeekust aan uwen broeder geeft, opdat hij alleen over de kasteelen en de steden heersche, terwijl al de dorpen voor de tempeliers en de hospitaliters zullen zijn, dan komt deze verzwagering tot stand. En ook ik geef aan mijne zuster al de steden van de zeekust, die in de handen der Franken zijn, en mijne zuster zal in Jeruzalem haar verblijf houden.’ Ook dit keurde saladijn niet goed, maar adel, zijn broeder werd ontstoken door begeerte, en zond grooten en oudsten tot zijnen broeder saladijn, opdat hij het zou aannemen. En toen hij zich er zeer tegen verzette, zeiden die

{==660==} {>>pagina-aanduiding<<}
wijze mannen tot hem: ‘Wij weten, dat dit nooit gebeuren zal, en dat die vrouw, de dochter van een grooten koning, niet met een Arabier zal willen trouwen. En haar broeder weet dit ook wel, en het kan wel zijn, dat hij bij wijze van scherts, gelijk hij gewoon is, om zich door een vernuftigen inval te vermaken, deze boodschap heeft gezonden. Bedroef daarom uwen broeder niet.’ En aldus werd saladijn overgehaald en zond een gezant met het berigt zijner aanneming naar den Koning. En toen deze den gezant drie dagen bij zich had gehouden, zeide hij op den derden dag tot hem: ‘Deze drie dagen beproef ik dag en nacht mijne zuster over te halen, maar zij laat zich niet overhalen, en zij zegt, dat indien hij een opregt Christen wordt de zaak geschieden kan, en anders niet.’ Aldus ging de gezant van saladijn teleurgesteld heen.
En in die dagen stierf taki-eddin omar, de zoon van een der broeders van saladijn, op weg naar Kelat, toen hij het ging belegeren. En hij bragt hem terug en begroef hem in Maifarkiet. Deze haatte de Christenen zeer, en vergoot zonder barmhartigheid het bloed van ongelukkige Armenische landlieden in het land van Gablegor. Zijn zoon, malek manzor nu was bij hem. Deze versterkte zich in Maifarkiet, en zond tot saladijn, en zeide tot hem: ‘Indien gij mij de landen van mijnen vader, taki-eddin, niet laat behouden, verbind ik mij met boktamar, den heer van Kelat.’ Toen brak saladijn voor eenigen tijd de gemeenschap met hem af. En kort daarna gaf hij de landen van zijnen vader aan adel. En aan malek manzor gaf hij Edessa en Charan en Samosate.
En toen beide partijen, die der Franken en die der Arabieren, naar Ascalon optogen, en zich op zekeren dag neêrsloegen, stelden de Arabieren eene hinderlaag voor die Franken, die uit de legerplaats gingen, om hout te verzamelen. En toen de Franken de hinderlaag zagen te voorschijn komen, besteeg een ieder zijn paard en zij reden de hinderlaag der Arabieren te gemoet, en zij doodden drie grooten uit de dienaars van saladijn. En van de Franken werden slechts twee gemeene ruiters gevangen genomen.
En de Koning van Engeland zond een gezant tot adel en beklaagde zich bij hem over de hinderlaag, en zeide tevens tot hem: ‘Ik verlang u te zien en met u te spreken.’ En de Franken

{==661==} {>>pagina-aanduiding<<}
plaatsten eene groote tent buiten hunne legerplaats, en adel kwam tot den Koning van Engeland en vertoefde dien geheelen dag aldaar, en tegen den avond scheidden zij van elkander. En de Koning zeide tot adel: ‘Ik verlang ook met den sultan, uwen broeder, even zoo in deze tent te vertoeven, en hem te zien, en met hem te spreken.’ En toen adel dit aan saladijn zeide, wilde hij niet, om twee redenen. Vooreerst omdat hij bevreesd was, en ten andere dewijl hij geen lust had, om zelf tot hem te gaan. Daarom antwoordde hij: ‘Het past niet, dat koningen te zamenkomen, voor dat de vrede gesloten is. En deze is tot nog toe niet gesloten. En indien hij verlangt, dat dezelve gesloten worde, dan versta ik zijne taal niet en hij de mijne niet, en er moet noodzakelijk een tolk tusschen ons zijn. Laat hem dus een gezant tot tolk maken, doch voor eene ontmoeting is geene noodzakelijkheid.’
En toen het winter was, ging de Koning van Engeland naar Acco, en saladijn ging naar Jeruzalem. En hij zond vier-en-twintig-duizend gouden dinars, en kocht daarmede gevangene Arabieren uit de handen der Franken los.
En toen het jaar 588 der Arabieren was begonnen, kwamen de Franken naar Ascalon en begonnen de gebouwen dier stad te herstellen.
De markies nu die over Tyrus het bevel voerde, was in twist gekomen met den Koning van Engeland, omdat hij geen onafhankelijk beheerscher van Tyrus zijn mogt, en de Koning van Engeland voornemens was Tyrus aan hem te ontnemen. Daarom beloofde hij aan saladijn, dat hij met de Arabieren zou zijn en den oorlog tegen zijne stamgenooten zou ondernemen. En terwijl zijn gezant over deze zaak bij saladijn was, vielen op den markies, toen hij te paard reed, twee Ismaëlitische mannen als monniken gekleed aan. En toen een hunner hem met een dolk getroffen had, vlugtte zijn medehelper naar eene kerk, welke in die nabuurschap was. Den markies nu, die gewond was, bragt men ook in deze kerk. En toen de Ismaëlitische monnik, de medehelper van hem, die den markies getroffen had, zag dat deze nog sprak, viel ook hij midden in de kerk op hem aan en herhaalde den stoot, en hij stierf terstond. En toen de Franken deze twee Ismaëliten gevangen namen en hen pijnigden, zeiden zij, dat

{==662==} {>>pagina-aanduiding<<}
de Koning van Engeland hen gezonden had. En wegens den haat, die tusschen hen beiden was, geloofden de Franken de woorden van deze moordenaars. En naderhand kwam het uit, dat sinan, het opperhoofd der Ismaëlieten hen gezonden had. De Koning van Engeland nu gaf Tyrus aan graaf henri. En deze trouwde tegen de wet de vrouw van den markies, terwijl zij zwanger was.
En de Franken versterkten zich en gingen Arom belegeren. En zij ontnamen het stormenderhand aan de Arabieren, en doodden een iegelijk, die daar binnen was.
En in dien tijd overmeesterden de Franken eene groote karavaan der Arabieren, die uit Egypte kwam en goud aan saladijn bragt.
En saladijn hoorde, dat de Franken zich met groote kracht gereed maakten, om naar Jeruzalem te gaan. En hij zond heen, en verzamelde zijne troepen, en maakte zich tot den strijd gereed. En hij versterkte de muren van Jeruzalem en bedierf al de vijvers met water, die buiten Jeruzalem waren. En toen de Franken gereed waren om naar Jeruzalem te gaan, stond de Koning van Engeland het hun niet toe, want hij zeide: ‘Het land van Jeruzalem is een dorstig land, en de Arabieren hebben al het water, dat rond de stad is, bedorven, en de rivier is meer dan een parasang verwijderd. En meent niet, dat Jeruzalem gelijk is aan Acco. Gelooft, dat indien er geen zee was, wij het geen twee dagen voor Acco hadden kunnen uithouden.’ En zij gaven allen aan zijnen raad gehoor, en braken op naar den kant van Gaza. Hoezeer nu saladijn zich verheugde, dat zij hun aangezigt van Jeruzalem hadden afgekeerd, werd hij echter bevreesd voor Egypte. Toen zond de koning een gezant tot saladijn, en zeide: ‘Meen niet, dat ik mij uit vrees of zwakheid verwijderd heb; want de ram gaat niet achterwaarts dan om te stooten. Daarom indien gij op de voorwaarde, die wij verlangen, vrede maakt, dan is dit goed voor u. Zie! ik heb het u doen weten.’ En na vele gezantschappen werd er vrede gemaakt, op voorwaarde, dat de Franken de streken, die zij hadden, te weten: Joppe en deszelfs gebied, en Cesaréa, en Arsof, en Chaifa, en Acco zouden behouden; maar dat Antiochië, en Tripoli en de overige plaatsen in de
magt der Arabieren zouden blijven, en Ascalon verwoest zoude wezen. En saladijn gaf aan

{==663==} {>>pagina-aanduiding<<}
de Arabieren de som goud, die zij aan het opbouwen van Ascalon besteed hadden. En de weg werd geopend, en vele Franken kwamen in Jeruzalem om te aanbidden. En saladijn eerde hen allen en gaf hun geschenken en voertuig. En men zegt, dat de Koning van Engeland tot saladijn zond en zeide: ‘Eenen iegelijk uit de Franken, die mijn teeken niet bij zich heeft, moet gij niet toelaten in Jeruzalem binnen te komen.’ En saladijn vergaderde zijne wijzen, en vroeg hun: ‘Wat bedoelt de Koning hiermede?’ En toen zij geraadpleegd hadden, antwoordden zij hem: ‘De groote reden van het uittrekken der Franken is niets anders dan het aanbidden in Jeruzalem. En wanneer zij dit verkregen hebben en naar hun land wederkeeren, verlangen zij niet meer om uit te trekken. Daarom belet de Koning hen dit, opdat zij op een anderen tijd, wanneer hij wil uittrekken, bereidwillig en vaardig mét hem uittrekken.’ En toen saladijn dit begreep, zond hij en zeide tot den Koning: ‘Deze lieden zijn vreemdelingen, en na den vrede kan ik ze niet bedroeven. Indien gij het hun beletten wilt, staat het u vrij.’
En na den vrede ging saladijn naar Beirut. En tot hem kwam bohemund, de vorst van Antiochië. En saladijn vereerde hem met groote eerbewijzen, en bekleedde hem en de veertien grooten, die bij hem waren, met koninklijke kleederen, en gaf hem de helft der inkomsten van het land van Antiochië, dat de Arabieren genomen hadden. En saladijn bewonderde den vorst, omdat hij zonder vrees en met vertrouwen tot hem gekomen was. En daarom eerde hij hem des te meer, en liet hem heengaan in vrede.
En van daar toog saladijn naar Damascus. En de Koning van Engeland stelde in Acco Graaf henri, den zoon zijner zuster aan, en voer zelf over de zee om naar zijn land te gaan. En men zegt, dat hij stierf vóór dat hij het bereikte.




Een bezoek bij den Pascha van Smyrna, in herfstmaand 1853.

(Uit den brief van een Nederlandsch Zee-Officier ter reede aldaar.)

Zaturdag, den 24sten September, ontvingen wij eene dienstnoodiging om den Schout-bij-nacht naar den Pascha te ver-
{==664==} {>>pagina-aanduiding<<}
gezellen. In groot uniform gekleed begaven wij ons in vijf sloepen ten tien ure van boord, namen den Consul-Generaal van lennep, met den Kanselier kuhn en verder gevolg in onze sloepen op, en roeiden vervolgens naar het west-einde der stad, waar wij bij de nieuwe en groote kazerne aan wal stapten.
Aan de landingplaats stonden twee lieve rijtuigjes, ieder met twee paarden bespannen, en 5 rijdpaarden van echt Arabisch ras, voor ons gereed. De paarden waren rijk getuigd en één vooral was een schilderachtig vlug, mooi beest. Het rijkst waren de zadelkleeden of sjabrakken; zij waren rood, paarsch, of blaauw, met goud- of zilverdraad geborduurd. Daar het huis van den Pascha zeer nabij was, verkoos de Schout-bij-nacht er heen te wandelen.
Vóór de kazerne, een ruim, groot gebouw, in den smaak der onzen, stond een gedeelte der soldaten onder de wapenen; zij waren gekleed als de Europesche infanterie, met uitzondering van het roode Turksche mutsje (fez), dat zij in plaats van de sjako droegen. Het huis van den Pascha-zelf zag er van buiten oud en vervallen uit; het is een vierkant gebouw met een plein er voor, door niets Oostersch of vreemds gekenmerkt. Het beneden gedeelte scheen voor de bedienden en wachters bestemd.
Naar binnen gaande, traden wij langs eene dubbele rij officieren, soldaten, bedienden, enz., gingen toen eenige trappen op, en kwamen zoo op de tweede verdieping, waar ons de Pascha aan de deur eener bijna vierkante zaal stond op te wachten. Hij geleidde den Schout-bij-nacht naar eene canapé, waarop beiden toen plaats namen. Intusschen waren wij, naarmate wij binnenkwamen, aan den Pascha voorgesteld, en hadden achtervolgens plaats genomen òf op eene breede ottomane onder de ramen, die uitzigt op de baai en reede verleenden, òf op leuningstoelen, die met eene tweede canapé langs de wanden der zaal waren geplaatst. De Schout-bij-nacht zat aan de linkerzijde van den Pascha, aan wiens rechterhand de Consul zat; daarnaast de Kolonel w., gelijk aan de linkerzijde van den Schout-bij-nacht de Kolonel s.; dit schenen bepaalde plaatsen te zijn. Wij anderen bemoeiden ons minder met de etikette, en namen plaats, waar wij die vonden. De opgenoemde meubelen waren allen naar den laatsten

{==665==} {>>pagina-aanduiding<<}
smaak, met zijde overtrokken; de grond was belegd met eene soort van fijne matten; ook hing er een spiegel in de zaal waarboven de Turksche halve maan was uitgesneden. Andere meubelen of versiersels waren er geene.
Pascha ismaël is een man van omstreeks 40 jaren en van een zeer innemend, aangenaam voorkomen; hij is van middelbare lengte, vlug in zijne bewegingen, en juist het tegengestelde van het bekende Turksche type. In plaats van een deftigen, onbeweeglijken Turk zagen wij een Europeaan uit de beschaafdste kringen voor ons. Behalve het roode mutsje was ook hij geheel op de Europesche wijze gekleed, en droeg een blaauw jasje, welks kraag en opslagen, borst en rug, rijk met goud geborduurd waren. De witte cachemiren broek was belegd met een breed galon, en zijn schoeisel was mede Europeesch. Aan het gevest van zijn sabel blonken eenige edelgesteenten. Zijne oogen waren bruin en levendig; zijn haar, baard, en knevels waren donkerbruin.
De Pascha is een geboren Griek van Bournabas, een dorpje nabij Smirna, waar al de buitenverblijven der Smirnioten liggen. Als kind nog werd hij voor slaaf verkocht aan een rijken Turk, die hem naar Constantinopel medenam en hem daar eene goede opvoeding deed geven. Steeds evenzeer met hem ingenomen zond hij hem later naar Frankrijk, waar hij toen verscheidene jaren te Parijs vertoefde en in de medicijnen studeerde; hij kwam vervolgens als bekwaam en gunstig bekend geneesheer naar Turkijë terug. Spoedig werd hij daar lijfarts van den Grooten-Heer, en steeg alras zoo hoog in diens gunst, dat hij met verschillende staats-ambten bekleed werd; laatstelijk was hij Minister van koophandel te Constantinopel. Doch toen de Oostenrijksch-Amerikaansche oneenigheid ter reede van Smirna de tegenwoordigheid eener krachtige hand noodig maakte, werd hij tot Pascha van dit gedeelte van Klein-Azië benoemd.
Niet lang na onze aankomst bij den Pascha werden ons Turksche pijpen aangeboden; ook deze zijn, op de aarden koppen na, een voortbrengsel van Europesche nijverheid. De tabak was uitmuntend; wij rookten twee pijpen, terwijl, gelijk men weet, het aanbieden van meer dan ééne pijp een bewijs van groote welwillendheid is. Tusschenbeiden werd ons een kopje echte Turksche koffij - in Holland zou men het

{==666==} {>>pagina-aanduiding<<}
koffijdik genoemd hebben - aangeboden. De kopjes waren zeer klein en hadden in vorm iets van een klein soort Japansche; zij stonden in zilveren bekertjes, ongeveer als onze eijerdopjes, doch zonder voet; zoodat men ze niet dan uiterst voorzigtig kon neêrzetten. Niettegenstaande de koffij op dik geleek, was de smaak zeer goed en sterk, zoodat wij dien nog langen tijd daarna proefden.
De bedienden waren, met uitzondering der roode mutsjes, mede op Europesche wijze gekleed, en geleken sterk op onze koffijhuisjongens. Met groote behendigheid en naauwkeurigheid wisten zij de ondereinden der bijna twee Nederlandsche ellen lange pijpen, aldus op den grond en op een daarvoor bestemd zilveren of koperen bord te plaatsen, dat zij, met eene sierlijke wending, de mondstukken bijna in den mond der rookers bragten. Die mondstukken waren van amber, en verscheidene daaronder versierd met een juweelen ring; hun waarde wordt op twee- of driehonderd guldens geschat, zoodat de dertig pijpen nagenoeg eene waarde van f 9000 hadden. Ismaël-Pascha heeft tegen de gewoonte van het Oosten slechts ééne vrouw; men zegt echter, dat hij ook eenige slavinnen heeft.
Wij vertrokken op dezelfde wijze als wij gekomen waren.

Twee schepen.

Wij zaten op den spoortrein in eene diligence, waar niet gerookt mogt worden, en waarvan de acht plaatsen door vijf dames en drie heeren bezet waren. Allerlei ongelukken en tegenspoeden waren de revue reeds gepasseerd; men had reeds menig verhaal gedaan, en kwam nu tot de vraag: welke rampen of verliezen wel het smartelijkste vallen?
- Ik weet niet - zeide een der heeren, een bejaard man van deftig voorkomen, op wiens gelaat zich hoogen ernst aan innemende vriendelijkheid paarde - ik weet niet, of gij het wel ééns met mij zult zijn, maar het komt mij voor, dat een ongeluk niet zóó veel smart veroorzaakt als een toevallig verzuimd geluk. Een bezoek niet gebragt, eene reis niet ondernomen te hebben, omdat er geene bepaalde noodzakelijkheid voor bestond, en dan te vernemen, dat men daardoor de

{==667==} {>>pagina-aanduiding<<}
vervulling van dierbare wenschen verijdeld, zijn levensgeluk misschien verspeeld heeft, dat geeft wel niet het bitterste maar het pijnlijkste berouw. Het ongeluk laat zich uitputten en heeft, gelijk alles wat in wezenlijkheid bestaat, zijne grenzen; maar de verbeelding is onuitputtelijk in het afmalen der zaligheden van een geluk, dat wij verzuimd hebben te grijpen toen het nabij was.
Meer dan twintig jaren geleden woonde ik in Zwitserland, niet ver van een Engelschman die de spleen had. In het eerst trok ik mij dat niet bijzonder aan, omdat deze ziekte gewoonlijk meer voortkomt uit den invloed van het klimaat en ligchamelijke ongesteldheid, dan uit stoornis der zielsverrigtingen; bovendien loopen de zonen van Albion, als zij daarmede behebt zijn, er zoo lastig meê te koop, dat het opwellend medelijden spoedig onderdrukt wordt. Hier echter was het anders, gelijk ik eerst laat vernam, toen de man mijn medelijden niet meer behoefde; het was een volmaakt geregtvaardigde melancholie: het was rouw over verzuimd geluk.
De Engelschman heette arthur gibbon en had in Britsche zeedienst den rang van Kapitein verworven. Toen hij nog een minderen rang bekleedde maar toch reeds over eenen bodem bevel voerde, werd hij door eene hevige ziekte aangetast, juist op het oogenblik dat zijn schip in eene Amerikaansche haven binnenliep, waar het eenigen tijd zou vertoeven. Gelukkig woonde in de nabijheid dier haven een vriend van zijnen vader, die een uitgestrekt landgoed bezat, en het zich tot een geluk rekende den zieken Kapitein bij zich te huisvesten en hem zorgvuldig te doen oppassen. Deze Amerikaan, binet gehceten, had een talrijk gezin, en zijn oudste zoon george was verloofd met zekere Miss jessie, de dochter van een arm geworden koopman, die op het kantoor van binet geplaatst was.
George binet beminde de schoone jessie hartstogtelijk, en zijn vader, hoewel hij, wat rang en vermogen betrof, liever wenschte dat zijn zoon eene andere keuze deed, wilde niet hardvochtig zijn, maar door zijne toestemming het geluk van den jongeling bevorderen. Deze echter was naauwelijks verloofd en van het bezit zijner geliefde verzekerd, of een andere hartstogt, die eene poos gesluimerd had, ontwaakte in hem met nieuwe hevigheid: de zucht tot het spel. Daar hij, buiten

{==668==} {>>pagina-aanduiding<<}
zijnde, aan die drift geen teugel kon vieren, maar ze zorgvuldig geheim moest houden, was george onder allerlei voorwendsels dagen achtereen afwezig. Jessie scheen zich dit niet bijzonder aan te trekken, en zoo werd dan ook door de overigen aan zijne gedurige uitstappen niet veel gewigts gehecht.
De zieke Kapitein herstelde langzamerhand en sleet in den familiekring van binet, waartoe nu ook jessie met hare ouders behoorde, alleraangenaamste dagen. Maar terwijl zijn ligchaam eene weldadige rust genoot, verdween de rust van zijn gemoed al meer en meer; in één woord, om niet in den romanstijl te vervallen: - hij vatte eene hevige liefde voor jessie op. Dat kon bij eenen man, die reeds zoo veel van de wereld gezien had, en na eene loffelijke loopbaan reeds naar eene rustige haven begon uit te zien, geen vlugtige luim zijn. Hij gevoelde dat jessie de vrouw was, die de Voorzienigheid voor hem bestemd had. Maar hoe kon hij eenige hoop op haar bezit voeden, of zelfs eene bekentenis zijner gevoelens wagen? Zij was de toekomstige schoondochter van zijnen gastvriend. En jessie-zelve bleef in haar gedrag jegens hem zoo ernstig en koel, dat hij zelfs niet in zijn hart de vraag durfde wagen: of zij haren bruidegom wel inderdaad lief had. Over het geheel scheen zij voor liefde niet zeer vatbaar te zijn; hij hield het er voor, dat zij ook hare betrekking tot george als 't gevolg beschouwde van eenen pligt jegens hare ouders, die er gelukkig door konden worden; als eene roeping die zij met méér naauwgezetheid volgde, naarmate die minder met de neiging van haar hart overeenkwam.
Na verloop van eenige weken ontving hij bevel om met zijn schip naar de Kaapverdische eilanden te stevenen, en in die wateren op kapers en zeeroovers te kruisen. Met namelooze smart in den boezem, maar met eenen glimlach en een gelukwensch voor de aanstaande verbindtenis van jessie op de lippen, nam hij afscheid.
Haar lot nam welhaast een gansch anderen keer dan hij had kunnen voorzien. De speelwoede van haren verloofde leidde tot eene katastrophe, waarbij niet alleen de som die voor zijne vestiging bestemd was te loor ging; maar die zijnen vader ook noopte om, op den aannemelijken grond dat zijn zoon nog te ligtzinnig was om te huwen, eene verbindtenis te verbreken, die van den aanvang af zijnen bijval toch

{==669==} {>>pagina-aanduiding<<}
niet gevonden had. Jessie ontving dat berigt kalm en met eenen glimlach. Zij wist haren vader te bewegen om nu niet langer op de plaats te blijven, maar eene betrekking te aanvaarden, die hem uit eene der Spaansche Koloniën was aangeboden. Van george nam zij geen afscheid, en weldra bevonden zich vader, moeder en dochter op zee, aan boord van de oorlogsbrik Penthesilea.
De bedrukte arthur gibbon had inmiddels met zijn schip, den Dolfijn, eenige rijke bodems genomen, zoodat zijn aandeel in de prijzen belangrijk was; daarbij kreeg hij uitzigt op spoedige bevordering, en hij had zich dus gelukkig mogen noemen, wanneer niet juist deze lotsverwisseling, die hem in staat stelde aan het voorwerp zijner liefde een bevoorregt leven aan te bieden, hem dieper haar onherstelbaar verlies had doen gevoelen. In de gesprekken met zijne officieren liet hij het voornemen blijken, om dadelijk na hunne aankomst in Engeland de dienst vaarwel te zeggen. Diepe zwaarmoedigheid had zich van hem meester gemaakt, en alle pogingen om hem te verstrooijen en op te beuren waren vruchteloos.
Zoo was het met hem gesteld toen op zekeren morgen een schip gepraaid werd; het was de Penthesilea. De officieren der beide schepen waren met elkander bekend, en die van den Dolfijn werden genoodigd om aan boord van de Penthesilea te komen ontbijten. Dat oogenblik, helaas, was het beslissende, door een ongunstig lot uitgekozen om twee menschen van hun levensgeluk te berooven, juist toen zij onverwacht in de gelegenheid waren om het voor altijd te verzekeren. Men trachtte gibbon te bewegen om van de partij te zijn; maar hij had aan boord van de Penthesilea niets te doen; in zijne sombere stemming schuwde hij vreemde gezigten, en hij was blijde eene reden van weigering te vinden in de noodzakelijkheid om aan zijn eigen boord te blijven, gedurende de afwezigheid van den eersten officier, die vurig wenschte zijne vrienden te bezoeken, en aan wien hij het verlof daartoe niet wilde weigeren. De sloep werd uitgezet en roeide weg: de teerling was geworpen.
De officieren keerden terug, de beide schepen vervolgden hunnen koers en verloren elkander weldra uit het gezigt. Gibbons kameraden verhaalden hem van een ongemeen schoon Amerikaansch meisje, dat zij aan boord van de Penthesilea

{==670==} {>>pagina-aanduiding<<}
ontmoet hadden. Ofschoon hij naar geene verdere bijzonderheden vroeg, moest toch eene nadere beschrijving zijne opmerkzaamheid gaande maken, en toen hij den naam jessie hoorde uitspreken, beving hem een angstig voorgevoel. Maar jessie moest immers sinds lang de gade zijn van george binet? En men sprak immers van eene Miss? En binet kon niet mede op het schip zijn geweest; want niemand had hem gezien, of hooren noemen! Maar indien zij het eens ware geweest!...indien eens hare betrekking tot binet ware verbroken!.....
De Penthesilea zette inmiddels hare reize voort; maar na eenige dagen werd zij door een hevigen orkaan overvallen. Zij verloor hare masten, kreeg een lek, en was den ondergang nabij, die, door de inspanning van het scheepsvolk aan de pompen, vertraagd maar niet verhoed scheen te kunnen worden. In die omstandigheden verloochende jessie haren moed en geestkracht niet. Zij bemoedigde hare ouders, en bewoog hen zelfs om eenige rust te zoeken; maar zij-zelve ging op het dek en zag den strijd der elementen biddend, doch onverschrokken aan. Een oude matroos, die later deze bijzonderheden verhaalde, en op wien hare moedige houding en godsdienstige kalmte diepen indruk maakten, naderde haar en vroeg:
- Hebt ge nog iemand op de wereld, Miss! die u dierbaar is, en zich niet hier bevindt?
Op deze vraag van den eenvoudigen zeeman barstte zij uit in tranen.
- Het is niet gezegd - ging hij voort - dat wij niet nog allen te zamen weêr op het drooge komen, maar zoo gij, voor 't ergste geval, nog aan iemand eenig berigt wilt geven, schrijf het dan op; wij zullen 't in eene flesch doen en in zee werpen.
Jessie ging dadelijk in de kajuit, en schreef op een stukje papier het volgende:

‘Aan arthur gibbon, Officier bij de Engelsche Marine.

Ik ben op het schip Penthesilea, dat vergaat. Het uitzigt op den dood geeft mij vrijheid om u te zeggen, dat ik u onuitsprekelijk lief heb gehad, en met die liefde mijn laatste oogenblik te gemoet zie.
Jessie.’

{==671==} {>>pagina-aanduiding<<}

De matroos hielp haar het blaadje in eene flesch doen en deze waterdigt sluiten, waarop jessie zelve haar over boord wierp.
Er verliep nog een geheel jaar eer het schip, waarop gibbon zich bevond, naar Engeland terugkeerde. Gedurende al dien tijd bleef hij ter prooi aan de onzekerheid en twijfelingen, die de ontmoeting der Penthesilea in hem hadden doen ontstaan. Hij wilde terstond na zijne aankomst naar Amerika schrijven, en naauwkeurig naar het wedervaren zijner vrienden aldaar onderzoeken. Naauwlijks aan wal gestapt ontving hij zijne benoeming tot kapitein en kommandant van een naar Indië bestemd fregat, maar tevens in een verzegeld paket van de Admiraliteit, het briefje van jessie, dat in de flesch aan een verre kust gevonden en naar Londen gezonden was.
Arthur gibbon kon er nu niet langer aan twijfelen, dat zij het geweest was, die hij aan boord van de Penthesilea had kunnen wedervinden. Dat het schip gezonken was, en maar zes matrozen zich met een der sloepen hadden kunnen redden, was algemeen bekend. Binet zond hem uit Amerika nadere inlichtingen omtrent de aanleiding tot de reis van jessie en hare ouders. Arthur zag nu hoe rampzalig het verzuimd bezoek op de Penthesilea in de gevolgen voor hem was. Hij zou er jessie, ontslagen van hare vroegere verbindtenis hebben wedergevonden; haar en hare ouders had hij aan boord van den Dolfijn kunnen overnemen, om hun een zéker geluk aan te bieden in plaats van de onzekere toekomst, die zij te gemoet gingen. Met hem zou jessie behouden in Engeland zijn aangekomen; zij ware dan nu zijne gade, en hij de gelukkigste der stervelingen geweest! - Wanhopend wrong hij de handen, en beschuldigde in ijlhoofdige smart den Hemel, het toeval, maar bovenal zich-zelven.
Geen wonder dat hij de dienst vaarwel zeide en Engeland verliet. Hij begaf zich naar Zwitserland en woonde eenige jaren nabij Lausanne. Menigmaal zag ik hem dáár eenzaam rondzwerven. Zeker zou het verlies van jessie langs den gewonen weg hem niet zoo geheel hebben vernietigd. Maar hij had zijn geluk kunnen bereiken, en de gelegenheid daartoe verzuimd; dit maakte hem de wereld, de menschen, zichzelven tot een last, en wij gevoelen er de mogelijkheid van.

{==672==} {>>pagina-aanduiding<<}
Daarom zeg ik: dat geen ongeluk zulk een diepe smart kan veroorzaken, als een verzuimd geluk.
Eens ontving gibbon bezoek van een vreemdeling, en ik zag hem, in diens gezelschap, zoo niet opgeruimder dan toch spraakzamer en levendiger dan te voren. Zij deden te zamen uitstapjes in de omstreken, en bezochten de menigvuldige schoone punten aan het meer van Genève. Op eenen avond toen zij van de overzijde in eene boot terugkeerden, kwam er plotseling een onweder op; hevige rukwinden verkeerden het anders kalme watervlak in eene woedende zee, die het ranke vaartuig dreigde in te zwelgen. Gibbon stond kalm aan het roer, gaf den schipper bevelen, en scheen zich weder aan boord van een schip te midden van den bruisenden oceaan verplaatst te gevoelen. Toen echter de storm begon te bedaren en de boot het gevaar te boven was, drukte hij eensklaps den vreemdeling de hand, en sprong - of sloeg over boord. Hem te redden ging menschelijke krachten te boven.
De vreemdeling was george binet, die van de dwalingen zijner jeugd teruggekomen en een achtenswaardig man geworden was. De geheimzinnige betrekking tusschen zijne voormalige bruid en den Kapitein was hem niet onbekend gebleven, en hij verlangde gibbon in zijne smart op te beuren. Het treurige uiteinde van dezen trof hem diep, en van hem vernam ik de geschiedenis in al hare bijzonderheden.




De Vrijbuiter in 1573. (1)

Door C.G. Withuys.


Heeft vaak de Spaansche tirannij, 
Toen alvaas wreede hand ons land 
Omsloot als met een ijzren band, 
Hier goed gekost en bloed er bij; 
Zag nacht bij nacht en dag aan dag 
Er droef op streek en steden neêr, 
Waar ieder etmaal graven meer 
Voor martelaren delven zag!... 
Ook menig gruwel, koel begaan, 
Kwam 't Spaansche bloedheir duur te staan. 

{==673==} {>>pagina-aanduiding<<}

Ruw stak, in de oude gramme luim, 
De gure Maart den bitsen kop 
Vol onverbidbre buijen op (2), 
En huifde 't meir met barnend schuim, 
En joeg, op d'adem van het Noord, 
Gestaâge orkanen, met de plaag 
Van vloed aan vloed, bij vlaag aan vlaag 
Van regens, over Holland voort, 
Toen alvaas trots, door klei en slijk, 
Naar Haarlem hulp zond langs den dijk. (3) 
 
Ruim honderd ruiters rukten aan (4), 
Om fredrik in 't verhard beleg, 
Met lans en zwaard, ter dienst te staan; 
Toen 't hoen, verwittigd van hunn' weg, 
Om roem en buit een daad bestond, 
Die, 't brein eens kloeken veldheers waard, (5) 
In de uitkomst geen gelijke op aard 
Dan mooglijk eens in Peru vond; (6) 
Een daad die in 't Geschiedboek leeft, 
Waar eeuwige eer zijn naam omgeeft. 
 
De vrije buiter ploegt het IJ: 
Twee open jagten, zaâm bemand 
Met zestien roeijers, wijst zijn hand 
Een rak, waar 't best te landen zij. (7) 
De Spanjaard denkt niet aan gevaar... 
Wat zou dat kleine geuzental? - 
Doch wie de kans van d'overval 
En de achttien vuurroers zijner schaar (8) 
Miskenn'; niet 't hoen: hij kent hun kracht 
En weet - de bende is in zijn magt. 

{==674==} {>>pagina-aanduiding<<}

Hij landt en zet er negen af, 
In 's vijands rug. Zijn tweede boord 
Roeit snel hem langs het dijkrak voort, 
Dat hij bestemt tot 's vijands graf. - 
De bende struikelt tred voor tred 
En vloekt den poelweg dat het klinkt, 
Waar 't ros bij elken stap verzinkt. - 
't Hoen stuift in 't hem gedienstig wed 
Vooruit, en onder krijgsgeschal 
Treên de andre negen óók aan wal. 
 
Met pantser noch helmet bezwaard, 
In 't luchtig kleed een ligte last, 
Staan ze op de weeke dijkkruin vast, 
En wachten, man aan man geschaard. 
Den vijand, die 't hem dreigend lot 
Niet gist; maar 't schamel negental, 
Dat honderd ruiters stuiten zal, 
Als arme bedelhoop bespot; 
Tot hij, hoe traag het strijdros loop', 
In 't schot komt van dien bedelhoop. 
 
Dáár barsten negen donders los, 
En weêr, en weêr, en immer voort, 
En, zéker mikkend, treft en moordt 
Een kogelregen man en ros; 
En paard aan paard, en man aan man 
Stort neder en verspert den dijk, 
En nergens is er schuts of wijk 
Waar één den dood ontvlieden kan: 
Als halmen door een zeis geveld 
Slaan paard op paard, en held op held. 
 
De vóórste rijen zonken reeds, 
De ontbloote dunnen meer en meer; 
En storten vérdre rijen neêr: 
De koele negen náadren steeds. 
Zij laden 't kruid, zij laden 't lood, 
En leggen 't vuurroer op den mik, 
Gewis van hand, gewis van blik, 
En streng als de engel van den dood; 
Geen lont verflaauwt, geen kogel mist, 
Geen schot, geen enkel, wordt verkwist. 

{==675==} {>>pagina-aanduiding<<}

Geklag, gebrul, gevloek, geween, 
De wanhoopskreet, de jammertoon, 
Gekerm van levenden en doôn, 
Klinkt zielverscheurend ondereen. 
‘Gewend! Gewend! Terug! Terug! 
Geen uitkomst is er dan in 't vliên! 
Wat nood, dat ze onze hoeven zien! 
Maak, Moeder Gods! de paarden vlug!’ 
Schreeuwt alles, alles; doch de moord 
Dooft stem aan stem, bij ieder woord. 
 
En 't immer smeltend overschot, 
Dat glijdt, of valt, of zakt in 't slijk, 
Wendt moeilijk op den smallen dijk, 
En vloekt den weg, en vloekt het lot, 
En vloekt zijn hopliên bovenal 
Wier misslag hen verdelgt van de aard; 
Want dreigend, man aan man geschaard, 
Staat vóór hen 't andre negental: 
Dat wacht hen op, en slist hun lot, 
Zoo ras zij komen onder 't schot. 
 
Dáár barsten negen donders los, 
En weêr, en weêr en immer voort, 
En, zéker mikkend, treft en moordt 
Een kogelregen man en ros; 
En paard aan paard, en man aan man 
Stort neder en verspert den dijk, 
En nergens is er schuts of wijk 
Waar één den dood ontvlieden kan: 
Als halmen door een zeis geveld 
Slaan paard op paard, en held op held. 
 
‘Geef 't op! Geef 't op, of 't is te spâ!’ 
Schreeuwt elk. - Iets wits: een doek of veêr, 
Wordt opgestoken aan een speer. - 
Vergeefsch: géén uitkomst; geen genâ! 
Van vóór en achter zwelgt en braakt 
Het achttiental van roeren, dood 
Of doodswond, in onmijdbaar lood: 
Geen buiter, die zijn wit niet raakt; 
Geen lont verflaauwt, geen kogel mist, 
Geen schot, geen enkel wordt verkwist. 

{==676==} {>>pagina-aanduiding<<}

Hier baten harnas, zwaard noch lans, 
Noch jeugd noch kracht; - ervaring, list, 
Noch krijgsmanskunst, noch moed beslist: 
Het vuurroer laat geen keus, geen kans. 
Geen ros, geen ruiter, die 't ontkomt. - 
Vernield, vernietigd, ligt de schaar 
Der Spaanschen, dood of stervend, daar, 
Als eindlijk 't moordend vuur verstomt, 
En 't hoen op 't rak, nu lijkenveld, 
Zijn werk aanschouwt, en de offers telt. 
 
De buit was klein, maar vlug de faam, 
En groot de roem. Triomfgeschal 
Ging op uit Haarlem om 't geval; 
Onsterflijk werd des buiters naam. 
En ook de ontroerde Spanjaard prees 
Zijn dóórzigt, moed, en koel bestaan; 
Zelfs één bood hem geschenken aan. (9) 
Maar 't hoen, altijd bedachtzaam, wees 
Die af; doch niet, voor later tijd, 
Zijn gunst: bij onspoed in den strijd. 
 
En toen, in later tijd, het boord 
Des buiters voer met Spaansche vlag, 
Terwijl hij zich gevangen zag, 
Hield trouw het Spaansche Hoofd zijn woord; 
En werkte voor den dappren 't hoen - 
Den held van 't dijkrak aan het Y - 
Bij Hooge en lager Magt, tot hij 
Hem vrijkreeg, zonder krijgsrantsoen. - 
Die trouwe blijft bij 't nageslacht, 
Met 's buiters roem in eer herdacht! 







{==677==} {>>pagina-aanduiding<<}

Mengelwerk.

De Israëliten.

Redevoeringen, van wijlen Dr. G.H. van Senden.

III.

Het rijk Israël.

Mijne Heeren!

Het woord omwenteling wordt niet alleen gebezigd voor groote omkeeringen in de Natuur, maar ook voor zoodanige in den Burgerlijken Staat. Inderdaad is er eene grootere overeenkomst tusschen beide dan velen in den eersten opslag wel zouden vermoeden. Immers omwentelingen in de Natuur hebben haren oorsprong in het verbroken evenwigt van krachten, die in evenredige verhouding tot hetzelfde doel bestemd zijn te werken, en de botsing, die dan plaats heeft, beoogt niets anders dan dat evenwigt te herstellen, ten einde de gemeenschappelijke werking regelmatig weder plaats hebbe en voortga. Met omwentelingen in het staatkundige is het niet anders gelegen. - Wanneer de inrigting en het bestuur van eenen Staat ontworpen en vastgesteld zijn overeenkomstig de behoeften van een min beschaafd volk, maar dat volk allengs in beschaving is voortgegaan, zoodat nieuwe denkbeelden en behoeften zich algemeen onder hetzelve verspreid hebben, dan is de goede verhouding tusschen het hoofd en het ligchaam van den Staat verbroken, en de geregelde werking tusschen beide is belemmerd of houdt geheel op. Hetzelfde is het geval wanneer de verhouding tusschen het hoofd en het ligchaam van den Staat, waar zij beantwoordt aan den stand der volksbeschaving, en op het volksleven regelmatig werkt, verbroken wordt door de willekeur van het Bestuur, en de

{==678==} {>>pagina-aanduiding<<}
bestaande regten der onderdanen gekrenkt worden. - Slechts twee middelen zijn er dan voorhanden om de harmonie te herstellen: hervorming of omwenteling. Waar het eerste middel tijdig en bedachtzaam wordt ondernomen, daar wordt het laatste verhoed. Immers, ofschoon er enkelen mogen zijn, die eene Staatsomwenteling boven eene Staatshervorming zouden begeeren, zulken namelijk die eene overhellende neiging hebben tot revolutie, of die hun bijzonder belang daarmede beoogen, dezulken zullen toch geenen algemeenen bijval, geene toereikende ondersteuning bij het gezond verstand van het volk vinden; want het volk weet, dat gewelddadige Staatsomkeeringen gelijk zijn aan orkanen, die groote verwoestingen aanrigten, en dat langs den weg der vreedzame schikking hetzelfde doel, dat de revolutie zich voorstelt, op veel betere wijze bereikt wordt. - Wanneer daarentegen het Staatsbestnur zich niet wil voegen naar de regtmatige eischen van den tijdgeest en de volksontwikkeling; wanneer het met hardnekkigheid het eenmaal bestaande, hoe gebrekkig en versleten dan ook, volstrekt wil vasthouden; wanneer voorstellingen met bescheidenheid voorgedragen vruchteloos blijven; wanneer eene regering, die reeds veel onregt gedaan heeft, in weerwil van klagten en bezwaren, hare harde maatregelen verdubbelt en met willekeur en geweld over de goederen, de vrijheid en het geweten van de onderdanen beschikt, dan wordt eene Staatsomwenteling het noodzakelijke gevolg van dergelijke onregtvaardige en dwaze handelwijs. - Is een volk geduldig van aard, het zal langer lijden; is het verkleefd aan het regeringshuis, omdat het in vroegere waardige regenten veel heil aan het vaderland gebragt heeft, het zal ook den onwaardigen telg uit hetzelve langer dragen; - maar is daartegen het karakter van een volk driftig en voortvarend; gevoelt zich het volk slechts gedeeltelijk aan den regentenstam verbonden, dan zullen de gekrenkten en bedreigden spoedig het hoofd
opsteken en het lastige juk van de schouders afwerpen. De revolutie is geboren, en in haar de poging om het verbroken evenwigt, de evenredige zamenwerking der krachten van het Staatsligchaam te herstellen; doch het is eene gewaagde onderneming, die dikwerf eerst na lange en bloedige worsteling vruchten en niet altijd de gewenschte vruchten voortbrengt.
Ik heb, M.H.! deze opmerking laten voorafgaan, omdat

{==679==} {>>pagina-aanduiding<<}
zij ons dadelijk op het regte standpunt plaatst waarvan wij het verschijnsel moeten beschouwen en beoordeelen, hetwelk de geschiedenis ons biedt, verhalende van hetgeen na den dood van salomo in het rijk, hetwelk hij naliet aan zijnen zoon rehabeam, heeft plaats gehad. Dit verschijnsel is toch geen ander dan revolutie, door tien Stammen ondernomen; nadat vruchteloos voorstellen tot hervorming gedaan waren geworden. Daar intusschen, oogenblikkelijk na den dood van salomo, de ontevredenheid zich tegen den wettigen erfgenaam der Kroon openbaarde, worden wij gedrongen om den grond van haar in de regering van salomo te zoeken; en inderdaad vinden wij dat de volksstem, die zich tegen rehabeam verhief, hare grieven ontleende van des vaders bestuur, zeggende: ‘uw vader heeft ons juk hard gemaakt.’ (*)
De regering van salomo kan waarlijk meer schitterend dan heilbrengend voor Israël genoemd worden. Immers, terwijl hij de wapenen liet verroesten, rustende op de lauweren, die zijn vader verzameld had, sloop de weelde het land binnen en vestigde zich onder de daken van Koning en onderdanen. Op zich-zelve is zij niet te veroordeelen, de weelde; want zij bevordert het levensgenot des menschen, ontwikkelt de wetenschap en kunst, begunstigt de nijverheid en den koophandel, en brengt aldus veel goeds te weeg, hetwelk de mensch in den beschaafden staat op prijs moet stellen; maar de weelde heeft hare perken. Overschrijdt zij die, ontaardt zij in verkwisting en hoovaardij, wordt zij weeldrigheid en verwijfdheid, dringt die geest alomme door, om elk, zonder acht te slaan op de beperktheid der middelen, boven zijn stand en betrekking te doen leven, en zinnelijk genot tot het doel te stellen van alle wenschen, dan verzwelgt zij de edelste krachten van eenen Staat; dan gaat door haar de zedelijkheid en de godsdienstigheid van een volk verloren. - Dit was, helaas! het geval onder salomo's regering, althans in de laatste jaren van zijn bewind. Hij-zelf ging voor in eene alle perken te buiten gaande weelde, en oefende aldus eenen allerverderfelijksten invloed uit op zijn volk, hetwelk hem daarin al te gereed navolgde; daar Koningen hetgeen zij doen, schijnen te gebieden. - Daarenboven, hij week in meer dan één opzigt

{==680==} {>>pagina-aanduiding<<}
af van de Mozaïsche Wet. Terwijl deze den Koning verbood ruiterij te houden, stelde hij ruiterbenden toe, ten getale van 12000 en 1400 krijgswagenen bovendien, van welke ieder met drie paarden bespannen was. - Terwijl de Mozaïsche Wet den koophandel van Israëliten met vreemde natiën niet toeliet, verbond zich salomo met het handeldrijvende Fenicië; zijne vloten doorkliefden de zeeën, zijne karavanen doorwaadden de woestijnen. - Terwijl de Mozaïsche Wet verordende, dat een Koning van Israël niet vele vrouwen mogt hebben, was zijn harem opgevuld met alle schoonheden van de omliggende volken. - Het is wel waar, dat dezelfde Vorst van de andere zijde veel had gedaan voor de instandhouding en den luister der uitwendige Godsvereering, - maar al die verdiensten konden kwalijk opwegen tegen deze persoonlijke afwijkingen. Ergernis moest hij op dezen weg geven en anderen medeslepen, vooral toen hij oud begon te worden en zijne vrouwen zijn hart neigden tot andere goden, zoodat hij zelfs astarôth en milchom nawandelde, dat is: gedoogde, dat zijne afgodische bijwijven tempelen en altaren voor deze hare ellendige voorwerpen van vereering in zijn rijk stichtten. - Eindelijk, zijne regering werd al meer en meer drukkend voor het volk. Het is waar, hij had rijke schatten gevonden, door david uit den buit der overwinningen verzameld, maar het waren geene goudmijnen, in welke men steeds kan voortgaan te delven; het waren schatkameren, die eens geledigd zijnde ophielden middelen te geven. Weldra was salomo bepaald tot zijne koninklijke inkomsten. - Deze waren groot. Immers jaarlijks vloeiden hem toe de geschenken der schattingpligtige natiën. ‘Salomo’ - zegt het berigt - ‘voerde heerschappij over al de Koningrijken
van de groote rivier (Eufraat) af, tot het land der Filistijnen en de grenspalen van Egypte; geschenken brengende en dienstbaar zijnde aan salomo al de dagen zijnes levens.’ (*) Daarenboven, hij genoot de Koninklijke tienden, en behalve deze de inkomsten van de Koninklijke domeinen; welke opbrengsten op niet minder dan 666 talenten gouds, dat is naar eene gematigde berekening 15 millioen gulden worden geschat; terwijl zijn handel buiten twijfel niet onvoordeelig was, althans die in paarden en lijnwaad van

{==681==} {>>pagina-aanduiding<<}
Egypte, van welke hij als schoonzoon van eenen farao het monopolie genoot. - Intusschen, ook de grootste inkomsten kunnen door nog grootere uitgaven verslonden worden. Dit laatste was, helaas! het geval. En toen nu het te kort van jaar tot jaar, bij de toenemende bouwzucht van salomo, toenam, te meer ook daar de Edomieten en Damascenen afvielen en geene schattingen meer betaalden, kwam er meer en meer ten laste der onderdanen en werden de opbrengsten drukkender. - Voegen wij er eindelijk nog bij, dat, in de latere jaren, salomo, te midden van handel en weelde, evenzeer de belangen van het volk als die der Godsdienst uit het oog verloor; dat hij zich zeer zelden aan het volk vertoonde, maar in zijn paleis leefde en van daar uit door ambtenaren liet regeren; dan kan het ons geenszins bevreemden dat de staat van het rijk bij zijnen dood niet gunstig was, en er geklaagd werd over het ‘harde juk’, dat deze Koning had opgelegd.
En nog zou de ontevredenheid zich niet zoo dadelijk en zoo luide tegen den opvolger hebben geopenbaard, indien het geheele volk door éénen geest, gelijk door éénen schepter, ware vereenigd geweest. Doch dit was niet het geval. - Efraïm was naijverig op Juda, dat den schepter droeg; want deze Stam had niet minder kracht en heerschzucht dan gene. Efraïm had tegen Juda gestaan, en tien Stammen met hem, toen Juda david huldigde, en zeven jaren lang had het in izbozeth eenen Tegenkoning opgehouden. Efraïm had met leede oogen het aangezien, dat het heiligdom door david van Silo, zijn grondgebied, naar Sion en dus tot den Stam van Benjamin was vervoerd. En steeds was Jeruzalem de zetel van Godsdienst en Staatsbestuur gebleven, waarhenen de schatten vloeiden, op welks bergen de offers rookten, terwijl de overige Stammen van de voorregten van dit een en ander verstoken bleven. - Inderdaad, M.H.! de opvolger in het bestuur had groote wijsheid en standvastigheid noodig, om zulk eenen Staat onverdeeld te bewaren en het geluk van dien op hechte gronden te vestigen. Ten dien einde behoorde hij zich dadelijk als een onpartijdige te hebben doen kennen, die jegens alle Stammen met dezelfde toegenegenheid vervuld was, en in een wijs en vaderlijk bestuur voor allen dezelfde zorg wilde dragen; ten dien einde had hij de noodza-
{==682==} {>>pagina-aanduiding<<}
kelijkheid van hervorming zelf te kennen geven en de eerste moeten zijn, die, raadplegende met tijd en omstandigheden, daartoe de hand leende; maar juist het tegendeel zien wij. - Immers, in plaats van zich door alle Stammen te gelijk te laten huldigen, neemt hij eerst de hulde van Juda en Benjamin afzonderlijk aan en gaat dan naar
Sichem, waar de hoofden der tien Stammen vergaderd waren, om zich ook door deze als Koning te laten kroonen. - In plaats van dadelijk toe te stemmen toen deze verklaarden: ‘uw vader heeft ons juk hard gemaakt; gij dan nu maak de harde dienstbaarheid uwes vaders en het zware juk, dat hij ons opgelegd heeft, ligter, zoo zullen wij u dienen’, stelde hij zijn antwoord drie dagen uit. En welk antwoord gaf hij eindelijk? Dat, hetwelk de oude en ervarene raadsleden van salomo hem aan de hand gaven, zeggende: ‘indien gij éénen dag dezen volke ten dienstknecht en hun ten wille zijt en antwoordt en spreekt tot hen goede woorden, zoo zullen zij uwe dienstknechten zijn alle dagen’? - Neen, aan den raad van jonge losbollen leende hij het oor, die hem aanvuurden om te antwoorden: ‘mijn kleine vinger zal dikker zijn dan mijnes vaders lenden. Ik zal u nog zwaarder drukken. Mijn vader heeft u met geeselen gekastijd, ik zal u met schorpioenen tuchtigen.’ (*) Inderdaad de taal van het onbepaalde despotismus; mogelijk toereikend om een onder het slavenjuk geheel ontzenuwd volk schrik in het hart te jagen, vooral wanneer zij werd gerugsteund door eene toereikende gewapende magt, die dadelijk had kunnen optreden om nadruk bij te zetten. Hier intusschen was zij kwalijk aangebragt. Immers rehabeam had in deze oogenblikken geene benden ter hand; hooghartig waren de mannen, tegen welke hij dus sprak; zij, reeds van het ongelijk hun aangedaan doordrongen, moesten nu door de toegevoegde beleediging tot diepe verontwaardiging ontstoken worden. Daarenboven onder hen bevond zich een man, die, reeds onder salomo's regering eene poging gedaan hebbende om opstand te stoken, nu de gemoederen nog meer ontvlamde om eenen beslissenden stap te doen - en zoo moest de uitkomst zijn, zoo als zij
was: - revolutie. - De tien Stammen

{==683==} {>>pagina-aanduiding<<}
zeiden aan rehabeam de gehoorzaamheid op en scheurden zich af van davids Koningshuis. Twee middelen wilde rehabeam, die te laat zijnen misstap inzag, beproeven, om te herstellen: minnelijke onderhandeling; en, zoo hij in deze niet slaagde: geweld. Doch bij de dwaasheden reeds door hem in dezen begaan voegde hij eene nieuwe. Immers, in plaats van tot onderhandelaar eenen man te kiezen die in de algemeene achting en liefde des volks en bepaaldelijk der misnoegden deelde, koos hij adoram of hadoram (ook adoniram genoemd), den ontvanger der Koninklijke schattingen; juist iemand, die, niettegenstaande zijnen ongetwijfeld reeds ver gevorderden leeftijd en het vertrouwen dat zoo wel david en salomo in hem gesteld hadden, even als rehabeam, echter uit hoofde van deze zijne betrekking, en mogelijk ook door de wijze waarop hij bij het innen der belastingen was te werk gegaan, zeer gehaat was. Van zulk eenen bemiddelaar wilden de oproerigen geen woord hooren, integendeel vierden zij nu bot aan hunne wraakzucht en steenigden hem, zoodat hij stierf. - Rehabeam-zelf liep gevaar voor zijn leven; hij redde het ter naauwernood door eenen wagen te beklimmen en naar Jeruzalem de vlugt te nemen. Thans was het tot het uiterste gekomen: terugkeering was onmogelijk; en in eene nieuwe volksvergadering te Sichem werd besloten, om eenen Koning aan het hoofd van den nieuwen Staat te stellen. Dadelijk werd den reeds genoemden jerobeam de Koninklijke waardigheid opgedragen, die aldus zijnen wensch verkreeg. - Thans wilde rehabeam geweld gebruiken; hij bragt een talrijk leger op de been, ten einde door kracht van wapenen de afgevallenen te doen bukken; maar een Profeet (semaja) trad tusschen beide en
verklaarde in naam van jehova: ‘gij zult geenen krijg voeren tegen uwe broeders!’ (*) Dat goede woord werd opgevolgd en aldus een bloedige burgeroorlog vooreerst verhoed.
Zoo was dan het rijk van david en salomo, dat een schoon geheel uitmaakte, gescheiden in tweeën. De kracht der twaalf Stammen, die zich in één middelpunt vereenigd had, was gebroken; de volksontwikkeling, welke in die vereeniging voorspoedig was voortgegaan, eensklaps gestuit. Er mogten zijn, welke zich met de hoop, dat de tijd die breuke zou heelen, vleiden,

{==684==} {>>pagina-aanduiding<<}
weldra bleek het dat dit een ijdel drogbeeld was; en dat uit deze scheuring eene reeks van burger-oorlogen onder de Joodsche natie zouden voortvloeijen, waardoor Israël zich in zichzelf verwoesten en aldus eindelijk ter prooi worden moest van naburige volken. - Doch laat ik den gang der geschiedenis niet vooruitloopen; maar integendeel beide deze rijken afzonderlijk beschouwen.
De Stamprovinciën die zich afgescheiden hadden en nu he rijk van Israël (ook dat van Efraïm of van de Tien Stammen genoemd) uitmaakten, besloegen voor een groot gedeelte het noorden van Palestina. Aser, Nafthali, Zebulon, Half-Manasse, Issaschar en Efraïm waren aan elkander gelegen; zij vormden nagenoeg eenen kegel, van welken de zuidelijke grenslijn van Efraïm de basis was, terwijl de Jordaan de oostelijke en de Middellandsche Zee de westelijke zijde van dien kegel uitmaakten. De bezittingen van Dan en Simeon waren voor de afscheiding minder gelegen, want Dan lag ten westen slechts gedeeltelijk aan Efraïm, doch gedeeltelijk aan Benjamin, en Simeon lag in Juda. Simeons bezitting bleef geheel bij Juda, en Dan gedeeltelijk; zoodat het rijk van Juda aldus nagenoeg den vorm ontving van een kwadraat, hetwelk ten westen door de Middellandsche Zee, ten oosten door de monden van de Jordaan en de Doode Zee besloten was, terwijl ten noorden de landpaal van Efraïm en ten zuiden die van Juda deszelfs grens was. - Deze algemeene grensscheiding schijnt bij wijze van verdrag, waarschijnlijk door tusschenkomst van denzelfden Profeet, die den burger-oorlog verhinderde, semaja, tot stand gekomen te zijn. In vervolg van tijd onderging zij echter meermalen verandering; althans wij vinden in de geschiedenis sporen dat een gedeelte van Efraïm aan Juda is gekomen, maar daarentegen ook dat Jericho,
hetwelk in Benjamin lag, aan Israël behoorde. - De derdehalf Over-Jordaansche Stammen behoorden tot Israël en dus ook werden aan hetzelve de daaraan palende overwonnen volken, de Ammonieten en Moabieten cijnsbaar. (*) - Daarentegen kwam het Filistijnsch grondgebied, ten westen, en dat der Edomieten, ten zuiden, aan Juda's rijk.

{==685==} {>>pagina-aanduiding<<}

Het is van belang de Staats- en Godsdienst-inrigting van het nieuw gevormde rijk eenigzins nader te leeren kennen. De regeringsvorm, dien de Tien Stammen aannamen, was de Koninklijke. In zeker opzigt kan het bevreemding baren, dat zij dezen kozen, te meer daar zij reeds gedeeltelijk in de laatste jaren van salomo's bewind de nadeelen daarvan ondervonden en in de dreigende taal van rehabeam de ontaarding van deze regeringswijze, die vroeger samuël zoo treffend geschilderd had, hadden voor oogen gezien. - Wij zouden dus denken, dat zij veeleer tot de republikeinsche Staats-inrigting, hoedanige hunne vaderen vóór de invoering van het Koningschap gehad hadden, zouden zijn teruggekeerd; als strookende deze daarenboven veel meer met hunnen vrijgeestigen zin. Intusschen waren zij reeds te zeer aan een Koninklijk bestuur gewend, en vreesden van den anderen regeringsvorm te veel verdeeling van de krachten, die zij, vooral tegen Juda, vereenigd moesten houden. - Doch de willekeur der Koninklijke magt werd beperkt door eenen rijksraad, hoedanige ook in Juda bestond; terwijl de aanzienlijke familiën grooten invloed uitoefenden en dikwerf zelfs het regerend huis van den troon stieten, om zich op den rijkszetel te verheffen. - Het tegenwigt echter van eenen gevestigden Priesterstand tegen het Koninklijk vermogen, was in Israël niet. - Immers dadelijk bij de oprigting van dat rijk werden alle wettige Priesters uit hetzelve verdreven en eene geheele verandering in de Godsdienst ingevoerd. - Het geschiedverhaal, hiervan gewagende, zegt dat jerobeam aldus redeneerde: ‘Indien dit volk opgaat om offeranden te doen in den tempel van jehova te Jeruzalem, zoo zal het hart dezes volks weder omkeeren tot hunnen Heer rehabeam, den Koning van
Juda.’ - Inderdaad eene zeer gegronde vrees, want eene en dezelfde denkwijs in het Godsdienstige, ééne vereeringswijze niet alleen, maar ook in hetzelfde heiligdom, vereenigt de menschen en knoopt ligtelijk de banden weder aan, die broedertwist in het staatkundige verscheurd heeft. - Ten einde dit voor te komen werd hij te rade: ‘dat hij twee gouden kalveren maken zoude; en hij zeide tot hen: ‘het is te veel voor u, dat gij zoudt opgaan naar Jeruzalem! Ziet hier uwe Goden, die u uit Egyptenland hebben opgevoerd!’ - ‘Het eene stelde

{==686==} {>>pagina-aanduiding<<}
hij te Beth-el en het andere stelde hij te Dan’ (*). - Het voorwerp der vereering was en bleef dus jehova: maar terwijl de grondwet van mozes elke aanbidding onder beelden verbood, voerde hij zoodanige in. Dat hij Egyptische beelden, die van den Apis, een rund, koos, daarvoor had hij twee redenen. De eene was in de oude voorliefde van het Israëlitische volk voor dat beeld gelegen, waarvan het reeds aan den Sinaï blijken had gegeven, en welks gebruik hij mogelijk door de toegeeflijkheid van aäron, die het toen had helpen maken, verschoonde; - de andere was eene staatkundige. Immers door eene dienst, die veel met de Egyptische overeenkwam, in te voeren, beval hij zich bij de Egyptenaren aan, van welke hij reeds vriendschap had genoten en op welker bondgenootschap hij, als zijnde die van eene magtige naburige Natie, grooten prijs stelde. - Ook was het niet zonder reden dat hij het eene beeld te Dan, het andere te Beth-et plaatste. Immers beide waren grenssteden, en het was te verwachten dat het volk deze, als zijnde heilige plaatsen, des te meer zoude beschermen; althans de grenzen, die anders, wanneer er slechts één heiligdom en dat in het midden des lands gestaan had, bij de godsdienstige optogten van het geheele volk ontbloot zouden geweest zijn, werden nu juist door die volksmenigte gedekt. - Vooral was er zulk een groot volksfeest op den vijftienden dag der achtste maand, en dus ééne maand na het loofhuttenfeest. Het schijnt, gelijk dit, een oogstfeest en insgelijks van Egyptischen oorsprong geweest te zijn.
Waar altaren zijn op welke geofferd wordt, zijn Priesters noodig. Ten opzigte van deze week hij echter niet alleen van de Mozaïsche, maar ook van de Egyptische inrigting af. Immers, terwijl hij de familie van aäron en den Stam van levi verwierp, verwierp hij ook eene geslotene Priesterkaste. Integendeel stelde hij Priesters aan uit alle standen des volks, zegt het verhaal, en zettede aldus de bediening des altaars voor allen open. De Opperpriester woonde te Beth-el, hetwelk de hoofdzetel van die Godsdienst schijnt geweest te zijn. - Tot zijne residentie-stad verhief jerobeam Sichem op Efraïms bergrug, tusschen den Ebal en Gerizim gelegen.
Aldus werd dat Staatsligchaam geboren; aldus zaamgesteld

{==687==} {>>pagina-aanduiding<<}
en geplaatst; aldus in werking gebragt. - Het staat daar als eene zonderlinge bijeenvoeging van oud-Mozaïsche, Egyptische en willekeurige bestanddeelen; getuigende voor den ondernemingsgeest, de list en slimheid van jerobeam, die ál de eigenschappen bezat van eenen volksmenner, en eene Koningskroon behaalde, zonder haar door ware grootheid verdiend, of door roemrijke daden zich harer waardig gemaakt te hebben. - Immers de geheele geschiedenis van zijne regering komt hierop neêr, dat hij, in weerwil van profetische vermaningen en geduchte herinneringen, bij zijn gedrogtelijk Godsdienststelsel volhardde, eenige steden versterkte, en eenen oorlog met Juda voerde, in welken hij het onderspit delfde. Zijn zoon nadab volgde hem op, doch regeerde slechts twee jaren. Terwijl hij het beleg voor de Filistijnsche stad Gibbethon had geslagen, brak eene zamenzwering tegen hem in het leger uit en hij werd door de wapenen zijner eigene krijgsbenden gedood. - Met hem eindigde het Huis van jerobeam; want het hoofd der zaamgezworenen deed de nakomelingen van jerobeam wreedaardig ombrengen, zoodat er niet ééne spruit over bleef.
De man die dit deed was baësa, de zoon van zekeren ahia, uit den Stam van Issaschar. Met hem begint reeds de tweede dynastie, die den pas gevestigden troon beklom. Hij was een beter veldheer dan zijne voorgangers, want hij ‘hernam de steden, die zij tegen Juda verloren hadden’, en veroverde zelfs Rama in de nabijheid van Jeruzalem, aan de heirbaan naar het noorden gelegen. Intusschen werd hij op de baan zijner overwinningen gestuit door eenen inval der Damasceensche Syriërs, die het aan gene zijde der Jordaan gelegen gedeelte van het rijk overstroomden. - Vier-en-twintig jaren handhaafde hij zich op den troon door bloed verkregen en op verkeerde beginsels gevestigd. Toen volgde zijn nietswaardige zoon hem op, ela geheeten. Deze bezat niets van des vaders krijgshaftigen aard; immers terwijl zijn leger voor Gibbethon lag, baadde hij zich te Thirza in weelde. Hier trof hem de dolk van zimri, eenen zijner hofbeambten en de door wijn bedwelmde Vorst ging doorboord plotseling in de eeuwigheid over. Intusschen zou het bij deze gelegenheid weder blijken dat eene zamenzwering van het leger zekerder haar hoofd op den troon brengt, dan eene zamenzwering van het hof. - Immers zimri's daad werd door het leger afgekeurd, hetwelk zijnen Veldheer omri de Koninklijke waardigheid opdroeg. Zimri, die in zeven dagen niets anders

{==688==} {>>pagina-aanduiding<<}
gedaan had dan bloedvergieten, die al de leden van het Huis van baësa en al de vrienden van baësa's Huis onbarmhartig had doen vermoorden, zag zich eensklaps door het leger te Thirza ingesloten. Gelijk later sardanapal stak hij, geene uitkomst meer ziende, den brand in zijn paleis, nadat hij daarin zijne vrouwen en kostbaarheden had bijeenverzameld. - Het schijnt dat dit schijnbaar heldhaftig uiteinde grooten indruk gemaakt, en zijnen aanhang met moed tegen omri bezield heeft. Althans zekere tibni handhaafde zich eenen tijd lang tegen omri, die eerst na vier jaren in het onverdeeld bezit van den rijkszetel geraakte.
Met omri zien wij reeds het derde regeringshuis van Israël. Het vestigde zich tevens in eene nieuwe residentie. Jerobeam had, gelijk wij vernamen, het aartsvaderlijk Sichem tot hoofdstad gemaakt; doch vervolgens was deze stad meestal van het hof verlaten en daarvoor Thirza gekozen, gelegen in de bekoorlijkste landouwen van Palestina. Paleis bij paleis was verrezen, de Kunst had de Natuur, in hare tentoonspreiding van schoonheid en bevalligheid, hulp verleend. Doch Thirza's Koningswoningen waren met bloed bevlekt en in vlammen opgegaan, - en te midden van eene stad van zulke herinneringen scheen zelfs een omri geen rustig genot te voorzien. Hij besloot dus naar elders den troon over te brengen. Bij de keus zorgde hij niet slechts voor bevalligheid, maar ook sterkte van ligging. - Om beide scheen een berg in Issaschars grondgebied zich aan te bevelen. Hij kocht dien van zekeren schomer en noemde den naam der stad Schomron, in de Grieksche uitspraak Samaria. Geduchte sterkten werden op deze rots gesticht, heerlijke paleizen binnen die muren gebouwd, en weldra bragt het Koninklijk hof op dezen vroeger stillen en armen berg het leven en de weelde van de vorstenwoning.
De opvolger van omri, die twaalf jaren regeerde, was zijn zoon, de ligtzinnige en willekeurige achab. Deze huwde de dochter van ethbaäl, Koning van Tyrus en Sidon, die door eenen Koningsmoord de Koninklijke kroon verkregen had. Dit huwelijk is het eerste van eenen Koning van Israël met eene uitheemsche Prinses, en was buiten twijfel uit staatkunde gesloten. Immers, indien het regeringshuis, dat zich aldus verzwagerde, op hulp en ondersteuning bij den Staat mogt rekenen, van welken de Koningin herkomstig was, dan had omri's dynastie en Israëls rijk eenen krachti-
{==689==} {>>pagina-aanduiding<<}
gen ruggesteun aan de Fenicische Staten, en mogt zich groote voordeelen voor den koophandel en de zeevaart van die betrekking beloven. Zoo scheen dan in het huwelijk van achab met izebel eene zon van glorie en zegen voor Israël te rijzen. Weldra echter werd die zon bewolkt en een dag van groote ellende werd door haar voor het rijk der Tien Stammen geboren. Immers izebel, wier vader ethbaäl zelf vóór het vermoorden van den Koning pheles Priester van astarte was, in plaats van de Godsdienst van haar nieuwe vaderland aan te nemen, bleef bij de Fenicische volharden - en koesterde eerlang zelfs het denkbeeld om deze Godsdienst in het geheele land in te voeren. Zoo laag de Godsdienst van jerobeam bij de Mozaïsche stond, zoo laag en nog vele trappen lager stond de Fenicische bij die van jerobeam. Zij was Natuurdienst, vereering van de zon onder den naam baäl, van de maan onder dien van
astarte of astarôth, en bij deze hoofdgodheden was eene menigte van andere hersenschimmige wezens gevoegd, die insgelijks hulde ontvingen. En hoedanig was die hulde? Eene wreede, die in den waan van ontzondiging en verzoening tot menschen-offers verzonk; - eene wellustige en zedelooze, die alle beginselen van eerbaarheid en deugd uitroeide, en in talrijke Priesters en Priesteressen eene schaar van volksbedervers kweekte. Ongelnkkig was achab een bekrompen en zwak mensch, doch izebel listig en trotsch. Opgekweekt en volleerd in hofkabalen, wist zij achab te leiden aan haar snoer, en weldra rees voor den Sidonischen baäl een tempel op Samaria's hoogte, voor astarte een bosch in de nabijheid der hoofdstad. - Jisreël, eene plaats in de heerlijke vlakte die naar haar genoemd is, werd in een versterkt zomerverblijf veranderd, en hier spreidde izebel al de weelde van Fenicië ten toon. - Het stond geschapen dat het rijk der Tien Stammen eerlang geheel van Godsdienst en zeden veranderen en den afval van mozes' wet door het overgaan tot de Fenicische afgoderij voltooijen zoude. Reeds waren er onder de Priesters van Dan en Beth-el die de Baälsdienst aannamen; - terwijl de Priesters van jehova, die, sedert jerobeam, steeds voor de ware Godsdienst geijverd hadden en meer of min geduld waren geworden, van izebel hevig vervolgd werden. - Die toen opstond en met den ijver van eenen hervormer, met de onverschrokkenheid van eenen held voor achab trad, die zich evenmin door den

{==690==} {>>pagina-aanduiding<<}
luister, welke met bedriegelijke glorie den troon omringt, zich verblinden, als door het geweld der tirannen verschrikken liet, is elia de Thisbiter. Door daden, welke alleen door eene Goddelijke tusschenkomst konden plaats hebben, zet hij klem bij aan zijne mannentaal, tot op Karmels voorgebergte, - waar eindelijk het groote pleit beslist zal worden, wie God van Israël zal zijn: jehova of baäl. Hemelvuur om het outer te ontsteken wordt te vergeefs verwacht door baäls priesterschaar; te vergeefs verdubbelen zij hunne gebeden; razend worden zij van woede en spijt, toen Elia in bitter sarkastischen spot hun toevoegt: ‘gijlieden moet wat harder roepen tot uwen baäl; waarschijnlijk heeft uwe Godheid het thans buitengemeen drok; waarschijnlijk zit hij in diep gepeins thans verzonken; waarschijnlijk houdt eene andere zaak hem geheel bezig; mogelijk ook is hij thans op reis of houdt in het heete van den dag een middagslaapje.’ - Maar terwijl er geen teeken plaats heeft waaruit blijken kan dat baäl eene Godheid is, of dat er zelfs een baäl bestaat, schiet op het gebed van elia een bliksemstraal uit de wolken; hemelvuur ontsteekt jehova's outer, en terwijl de vlammen van hetzelve omhoog flikkeren valt het volk eerbiedig op de knieën neder, en de uitroep: ‘Jehova is God!’ galmt van Karmels hoogte over de golven der Middellandsche Zee, over de dalen van Esdrelon. - Izebel echter blijft onbewogen; elia voor eenen toovenaar of bezweerder houdende,
gaat zij voort van kwaad tot erger. Zij dwingt zelfs door bedreigingen de overheden van Jisreël, om, op grond van eene beschuldiging, die zij door omgekochte getuigen tegen zekeren naboth liet inbrengen, dezen als Godslasteraar te steenigen, ten einde aldus de goederen van dezen verbeurd verklaard mogten worden en zij in het bezit van 's mans wijnberg komen mogt. - Toen verhief nog eens elia onverschrokken zijne stem: ‘Moordenaar en erfgenaam van den vermoorde tevens!’ - zoo spreekt hij achab aan - ‘in jehova's naam verkondig ik u: hier waar de honden naboth's bloed geslorpt hebben, zullen zij ook uw bloed slorpen; ja, het uwe!’ - Inderdaad werd deze bedreiging vervuld; want toen achab, wiens wapenen vroeger tegen de Syriërs gelukkig waren geweest, nog eens tegen hen strijdt, wordt hij door eenen pijl doodelijk getroffen. Den pijl uit de wond trekkende, loopt de wagenbak vol bloed; en de honden slorpten

{==691==} {>>pagina-aanduiding<<}
het Koninklijk bloed, toen de wagen des Vorsten aan eenen vijver van den lusttuin aangelegd op naboth's bezitting, werd afgewasschen en gereinigd.
Intusschen izebel blijft leven en grooten invloed op het bestuur - dat in de handen van achar's zoon ahazia overging - uitoefenen. In zijne afgoderij en wraakzucht betoonde hij zich eenen zoon izebel waardig. De val van een balkon, welks leuning, waarop hij rustte, brak, deed hem dood neêrstorten. - Zijn broeder joram volgde hem op; hij onttrok de regering aan den invloed, dien zijne moeder op haar gehad had; want terwijl ahazia izebel's afgoderij liet voortduren, wierp hij de Sidonische baäl's- en astarte's-beelden omver. - Zijn bewind onderscheidde zich door eenen niet ongelukkigen oorlog tegen de Moabieten, die hij, verbonden met de Koningen van Juda en Edom, aanviel; de Doode Zee ten zuiden omgaande en aldus in hun grondgebied vallende. Toen echter de in de bergveste Kir ingesloten Koning van Moab, in het aangezigt der belegeraars, zijnen eigen zoon slagtte en als offer aan zijne Goden verbrandde, werden de belegeraars door schrik en afgrijzen ontwapend. In den krijg tegen de Syriërs was hij minder gelukkig, niettegenstaande hij ook hier den Koning van Juda tot zijn bondgenoot had. - Teruggekeerd met dezen naar Jisreël, terwijl het leger te Ramoth in Gilead bleef, werd jehu, een der Veld-oversten, de Koninklijke waardigheid opgedragen, die straks aan het hoofd van zijne ruiters naar de residentieplaats snelt en joram doodt.
Met jehu beklimt de vierde dynastie den zetel der Tien Stammen. Maar, nog meer dan bij vroegere regeringsveranderingen, ging thans de weg tot den troon door bloedplassen. Immers, nadat hij zegevierend de stad was ingereden, treft, het eerst na den Koning, izebel zijne wraak. Zij, die het lot kende dat haar wachtte, blanket haar aangezigt en tooit zich in een prachtig staatsiekleed. Uit een bovenvenster van haar paleis liggende, ziet zij jehu naderen en voegt hem bits toe. ‘Moordenaar van uwen Heer! die als een andere zimri zult ondergaan, is dat de vrede, dien gij brengt?’ - ‘Werpt haar van boven neder!’ is het bevel aan de hovelingen, dat jehu tot antwoord geeft. - Het geschiedt; haar bloed spat tegen den muur; jehu's paarden trappelen in hare ingewanden, en de honden, aangelokt door het maal dat voor hen scheen bestemd te zijn, verslinden het ligchaam; zoodat zij

{==692==} {>>pagina-aanduiding<<}
die later het wilden begraven, slechts een ellendig overschot van hetzelve vonden: den schedel, twee voeten en de palmen der handen. Zoo trof de wraak hier, de lang uitgestelde, haar voorwerp met des te grooter verschrikking.
Intusschen jehu ging voort in bloedstorting. Al de zonen en naastbestaanden des voorgangers vallen als offers aan de schimmen der vermoorden door omri's Huis. - Te Samaria komende, waar de hoofdzetel van baäl is, veinst hij de dienst van dezen afgod weder te willen invoeren; - alle aanhangers van deze afgoderij worden uitgenoodigd, om in feestelijk gewaad in den tempel te verschijnen. Zij komen; reeds rooken de altaren, reeds weergalmen de gewelven van het woeste afgodenlied, - toen eensklaps jehu's krijgslieden de zwaarden trekken en allen ombrengen. En over de lijken valt de neêrgerukte tempel, en de plaats van het afgodshuis wordt bestemd om de vuilnisbak van Samaria te zijn. - Nog ééne schrede - en de Jehova-dienst zonder beelden is hersteld; maar jehu deed haar niet; de staatkunde van jerobeam bleef de zijne. - Acht-en-twintig jaren regeerde hij, maar die voorspoed volgde zijn krijgszwaard niet, welke zijn wraakzwaard bestuurd had. Ook muntte zijn zoon joachaz geenszins door de deugden van regent of veldheer uit, zoodat in de laatste drie jaren joas, de zoon van dezen, tot medebestuurder werd aangenomen, die zestien jaren, één jaar minder dan zijn vader, regeerde. Hij was de beste spruit uit jehu's stam. Door moed en beleid bevrijdde hij Israël van het juk der Syriërs en was driemalen overwinnaar van Damascus', aan het zegevieren gewone, legerbenden. Zoo werd het Over-Jordaansche teruggebragt en verzekerd. - Te betreuren is het echter dat joas zijne wapenen tegen het broedervolk van Juda wendde, en, ten gevolge van den veldslag bij Beth-Semes, Jeruzalem
zelf veroverde, hetwelk hij, gelijk het paleis en den tempel, plunderde.
Van niet minder heldhaftigen geest was zijn zoon jerobeam, in onderscheiding van den zoon van nebat, jerobeam II genoemd. Zijn oog viel vooral op het Over-Jordaansche; de oude bezittingen van david, die zich tot aan den Eufraat uitstrekten, maar allengskens, vooral door de magt van Damasceensch Syrië, waren weggenomen, wilde hij terugbrengen tot onderdanigheid. Het mogt hem gelukken Damascus te

{==693==} {>>pagina-aanduiding<<}
vernederen en Israëls landpaal te herstellen, van den ingang van Hamath af tot aan de Zee der vlakte. Een-en-veertig jaren duurde zijne regering; doch zijn dood was de leus van verwarring en regeringloosheid; immers eerst twaalf jaren na zijnen dood werd zijn zoon zacharia Koning. - Kort was het bestuur, waarop deze zoo lang had moeten wachten, want reeds na zes maanden trof hem het verraderlijke staal. - Met hem viel het Huis van jehu, de vierde dynastie van Israël. Sallum, dus heette de troons-overweldiger, werd na vier weken reeds door eenen anderen, die zijn regt van het regt van dezen ontleende, gedood. Menahem - zoo was zijn naam - als veldoverste den rijkszetel met het bloedig wapen in de hand bemagtigd hebbende, wilde ook door het zwaard zijn gebied uitbreiden en door hetzelve regeren. - Intusschen, juist toen hij Koning werd, had het Assyrische rijk zich hersteld uit vroegere lethargie en latere onlusten, en pul was Alleenheerscher in het oude Ninivé. - Menahem, zijne veroveringen tot aan de boorden van den Eufraat vervolgende, tastte roekeloos dien magtigen leeuw aan, welke aan den Tiger rustte. Omdat Thapsakus, gelegen aan den Eufraat, niet dadelijk voor hem de poorten had willen openen, nam hij eene bloedige wraak op de bewoners. Met storm haar veroverd hebbende, pleegde hij daar de grootste wreedheden. - ‘Hij sloeg ze’ - zegt het verhaal (*) - ‘en hij reet het ligchaam van alle zwangere vrouwen op.’ - Het gerucht hiervan deed den Koning van Assyrië besluiten om menahem in zijne eigene Staten aan te
tasten, en slechts door eene groote som, de som van duizend talenten zilvers, redde Israëls Koning zijne Kroon en zijn leven. Immers de Assyriër liet hem als afhankelijk Vorst bestaan, en waarschijnlijk had hij het aan de bescherming van dezen magtigen Alleenheerscher te danken, dat hij een natuurlijken dood stierf: een toen sedert vele jaren ongewoon uiteinde van de Koningen der tien Stammen. - Dat geluk mogt echter zijnen zoon pekajah niet te beurt vallen, die na een tweejarig bestuur onder de slagen van eenen zijner veldoversten, pekah, viel.
Het Huis van menahem was de laatste dynastie van de Tien Stammen. Wel is waar, deze Koning zocht het Israëli-
{==694==} {>>pagina-aanduiding<<}
tisch rijk in eenen beteren staat terug te brengen, en naar het schijnt werd het met hem weder van Assyrië onafhankelijk. Hij sloot vervolgens een verbond met het rijk van Damascus, hetwelk zich van de slagen door jerobeam II toegebragt, weder hersteld had. - Indien pekah door dit verbond slechts beoogd had de kracht van het Westen te vereenigen en te versterken, ten einde bestand te zijn tegen de overmagt der Assyriërs, dan zoude dit verbond tusschen de anders elkander vijandige rijken eene proeve zijn geweest van onbekrompen vrije en bedachtzame staatkunde; intusschen had het geenszins dit uitnemende doel. - Pekah van Israël en rezin van Damascus sloten hun verbond tegen Juda. Dat rijk, waarin toen de dwaasheid van een jong Regent onvergenoegdheid en verwarring had te weeg gebragt, wilden zij te gelegener ure aanvallen, aan zich onderwerpen, en het grondgebied van hetzelve verdeelen. Inderdaad was de gang van den oorlog allezins voorspoedig. Pekah en rezin viclen ieder van eene zijde het rijk van Juda aan. De Koning van Juda moest dus zijn leger verdeelen. De afdeeling welke tegen de Syriërs streed werd verslagen en verloor vele gevangenen; die welke tegen pekah vocht werd bijna geheel vernield. De benden van Israël stroopten het land af. Ook de Edomieten ten zuiden en de Filistijnen ten westen stonden op, om het plan van pekah en rezin te bevorderen, en zoo scheen
het, dat, wanneer, na afloop van den regentijd, de vernieuwde aanval met vereenigde krachten tegen Juda geschiedde, het deerlijk geschokte Staatsgebouw dadelijk ineen storten zoude. - Intusschen, voor den bedreigden achaz waren nog twee wegen open: hulp bij jehova, of bij den Koning van Assyrië te zoeken. Hij zocht ze bij dezen, en in Ninivé verschijnen eensklaps gezanten van Juda, en leggen aanzienlijke geschenken aan de voeten van tiglathpilezer neder, hem verzoekende om hulp tegen rezin van Damascus en pekah van Israël. - Tiglath-pilezer, indachtig dat zijn voorganger pul eenen heertogt naar die westelijke landen gedaan, en van dezelve een tijd lang schatting ontvangen had, die sedert vele jaren had opgehouden; begeerig tevens op buit en verovering, trekt over den Eufraat. Damascus is het doel van zijnen krijgstogt in de eerste plaats. Rezin snelt van Juda terug om zijne eigene Staten te hulp te komen; pekah volgt hem; doch hunne legers worden ge-
{==695==} {>>pagina-aanduiding<<}
geslagen. De Assyriër neemt Damascus in, rezin doodt hij en de inwoners worden gevankelijk weggevoerd over den Eufraat. - Daarop keerde zich tiglath-pilezer tegen Israël; hij nam het geheele Over-Jordaansche in, en niet alleen dit, maar ook het grondgebied van Nafthali en Zebulon. En toen hij het verwoest en geplunderd had, nam hij niet alleen de goederen, maar ook de inwoners-zelven mede, en liet het geplonderde en ontvolkte land als woestijn achter. - Pekah bleef, door eene bijzondere gunst van den
Assyriër, nog als vasal een gedeelte van zijn rijk behouden, maar gelijk hij den troon verkregen had zoo verloor hij dien ook weder. Hij werd door hosea, eenen zijner veldoversten, gedood. - Intusschen schijnt deze hosea niet in den geest van het geheele volk gehandeld, of het volk geen genoegzaam vertrouwen in hem gesteld te hebben. Althans eerst na negen jaren werd hosea als Koning van Israël erkend, doch weldra schatpligtig gemaakt aan Assyrië; welks Koning, salmanassar, zegt het verhaal, ‘optrok tegen hosea, zoo dat hosea hem dienstbaar werd en hem een geschenk moest opbrengen.’ (*) Het verhaal is kort, en het vermeldt niet de aanleiding tot dezen Assyrischen krijgstogt; - intusschen, welke deze ook moge geweest zijn, Assyrië's Koningen hadden er meer en meer belang bij zich van de onderdanigheid van Israël te verzekeren. Immers hun oog was reeds sedert eenigen tijd op Egypte gevestigd, en de begeerte van hun hart werd ontvonkt door de onheugelijke eeuwen lang opeengestapelde schatten in het Nijl-dal. - Tusschen Assyrië en Egypte lag het rijk van Israël. Heulde Israël met Egypte, dan had Egypte een voormuur tegen Assyrië, dan kon het van daar uit zelfs Assyrië bestoken; was Israël daarentegen in handen van Assyrië, dan stond de weg open langs de kusten der Middellandsche Zee naar de monden van den Nijl.
Natuurlijk was het dan te voorzien wat het gevolg moest zijn van den stap, dien de Assyrische vasal, hosea, deed, toen hij, afvallende van salmanassar, de zijde van Egypte koos. De magtige Koning van het Oosten daalde af met een leger, niet alleen sterk genoeg om hosea te verslaan, maar ook om eener Egyptische magt het hoofd te bieden. - Israëls Koning was weldra binnen Samaria besloten en bepaalde zich tot de

{==696==} {>>pagina-aanduiding<<}
verdediging dier veste. Mondkost was er genoeg, ook waren er genoeg vapenen, en ook zulken die ze konden voeren, en sterk was Samaria, die bevestigde bergstad. Daarenboven, de belegerden vleiden zich met de hoop op ontzet; want het verbond met Egypte behelsde de belofte van bijstand en hulp in tijd van nood. - Maar, gelijk hosea zijn woord jegens salmanssar had gebroken, zoo hield ook thans Egypte's Farao het woord niet jegens hosea. De trouwelooze Egyptenaar zag het waarschijnlijk niet ongaarne, dat salmanassar's magt voor Samaria werd opgehouden; zoo lang althans was zij voor Egypte onschadelijk. Hij wilde liever den bondgenoot opofferen, dan met den Assyrischen Alleenheerscher eenen strijd wagen waarvan de uitkomst onzeker was; waarvan men daarenboven de gevolgen in de verdere toekomst niet kon berekenen. - Zoo werd Samaria aan haar lot overgelaten; de laatste straal van hoop op ontzet verdween; de nood in de dagelijks meer bedreigde stad klom tot eene verbazende hoogte. - Eindelijk, na eenen wanhopigen tegenstand van drie bange jaren, bezweek de hoofdstad van Israël. De lang getergde wraak der Assyriërs openbaarde zich in gruwelen van wreedheid; Samaria's trotsche paleizen gingen op in rook en vlammen; een asch- en puinhoop lag op den berg van Schomer, en wat nog niet gevlugt of gedood was, werd weggevoerd over den Eufraat. Hosea eindigde in eene nare gevangenis zijn leven, en de weggevoerden versmolten onder de heidensche volken, in welker midden hun streken om te bewonen en te bebouwen werden aangewezen. - Aldus eindigde, omtrent het jaar 722 vóór de geboorte van christus, het
rijk der afgescheidenen, dat omtrent 250 jaren had bestaan. - Daar het van de oprigting af de kiem der ontbinding in zijn staatsligchaam had gedragen; daar de afgoderij de zenuwen van hetzelve onophoudelijk verscheurde; - daar de Kroon al meer en meer een speelbal werd van hovelingen en soldaten, en de eene staatkundige misslag bij den anderen werd gevoegd, is het inderdaad te verwonderen dat het zoo lang bestaan heeft.

Ik heb gezegd.


{==697==} {>>pagina-aanduiding<<}

Vriendschap.

In de dagen toen de Fransche vlag de halve maan in Algiers nog niet had overschaduwd, en de galeijen van dezen Barbarijschen roofstaat de blaauwe wateren der Middellandsche Zee nog kliefden, tot schrik van Christen koopvaarders en strandbewoners, bevonden zich twee matrozen als gevangenen in de stad van dien naam. De een, een Spanjaard, noemde zich antonio; de andere, die in Frankrijk het levenslicht had aanschouwd, heette roger. Toevallig werden zij beiden met denzelfden slaven-arbeid belast, en zoo klaagden zij elkander hun leed en verhaalden elkander hunne herinneringen. Elk hunner dacht zich dan terug in zijn vaderland, te midden van een bemind gezin. Somtijds stelden zij zich voor, dat zij hunne vrijheid weder eens terug zouden erlangen, en verloren zich dan in dat gelukkige verschiet.
Eens te zamen arbeidende aan eenen weg, die over een bergrug liep, liet antonio zijn gereedschap vallen. - ‘Vriend!’ sprak hij, terwijl hij de armen kruiste en een verlangenden blik wierp over de zee - ‘Vriend! al mijne wenschen gaan over dien grooten plas! Och, konden wij hem eens te zamen oversteken! Het is mij altijd als of ik mijne vrouw en kinderen zie, die aan het Spaansche strand de armen naar mij uitstrekken, of mij als dood beweenen! Nooit’ - vervolgde hij met een diepen zucht - ‘nooit zie ik de zee, die mij van de mijnen afscheidt, of het vurige verlangen om hen weêr te zien komt bij mij op, en de onmogelijkheid om aan dat verlangen te voldoen, verscheurt mij het hart!’
Zoo sprekende staarde hij met diepe smart op de golven; maar eensklaps slaakte hij een kreet van vreugde:
- Roger! - riep hij uit - Roger! ik zie een schip! - Dáár, regt voor ons uit aan den horizon! - 't Zal hier wel niet aanleggen; maar morgen zijn wij vrij, als gij durft en wilt. - Ik heb reeds dikwerf den koers dien de schepen volgen opgemerkt: morgen kan dat vaartuig tot op twee mijlen van de kust zijn genaderd.

{==698==} {>>pagina-aanduiding<<}

- En dan? - vroeg roger.
- Dan storten we ons van gindsche rots in zee; dan zwemmen we naar het schip, en bereiken dat - of komen om in de golven. Ik voor mij ben liever dood, dan hier nog langer in slavernij te verkwijnen.
- Als gij u redden kunt, antonio! - antwoordde roger - dan zal ik met meer onderwerping mijn lot dragen. Één ding echter moet ge mij beloven: ge moet mijn ouden vader opzoeken; en als hij nog leeft zeg hem dan.....
- Wilt gij dan de proef niet met mij wagen?
- Ik kan niet zwemmen, antonio!
- Ik wel, roger! Ge houdt u vast aan mijn gordel: als 't God behaagt, zal ik u zóó redden.
- Maar dat zou niet gaan; uw leven zou gevaar loopen! Neen, dat gebeurt niet! Red u alleen!
- Ik heb mijn besluit genomen, roger! ge gaat mede! Maar de wachters hebben het oog op ons, en onze makkers zijn óók niet te vertrouwen....Daar luidt de klok, ik moet weg - tot morgen!
De volgende morgen brak aan; maar het gewone uur waarop de slaven hunne gevangenis moesten verlaten, verstreek, en men had hen nog niet tot den gewonen arbeid opgeroepen. De Spanjaard achtte in wanhoop de kans op redding reeds verloren; terwijl zijn vriend niet wist of hij zich over dat oponthoud verheugen of bedroeven moest. Eindelijk echter voerde men hen weder naar het werk; doch een wachter, die in de nabijheid bleef, belette hen zich met elkander te onderhouden. Antonio moest zich vergenoegen met zijn vriend te bemoedigen, door de blikken steelsgewijze nu en dan op de zee te rigten en op het schip dat steeds nader kwam; maar hij brandde van ongeduld. Eindelijk, tegen den avond, waren zij alleen.
- Welaan! - riep de Spanjaard - Nu of nooit!
- Neen - sprak roger - ik wil niet dat gij 't leven om mijnentwille verliest! Ga alleen! Vaarwel! Red u! Ik smeek er u om! Verzuim geen tijd! Denk somwijlen aan mij, en vergeet niet mijn ouden vader!...Ga nu!
- Hoe, roger! durft ge niet? - Moed gehouden, mijn vriend! wij zullen beiden gered worden! Het oogenblik is

{==699==} {>>pagina-aanduiding<<}
kostbaar: zonder u ga ik niet, en als ge weigert mede te gaan, verbrijzel ik mij 't hoofd tegen die rotsen. Kies!
Roger bad en smeekte, en telde de gevaren op, waaraan antonio zou zijn blootgesteld, zelfs wanneer hij alleen ging. Dit leverde reeds zóó vele nadeelige kansen op, dat er ook dan maar weinig hoop kon bestaan op redding. Intusschen was roger zijnen vriend naar eene rotspunt gevolgd, die over de zee uitstak. Daar grijpt plotseling antonio hem aan en stort zich met hem in de bruisende golven. Nu spant hij al zijne reuzenkracht in, en, terwijl hij roger, die vreest zijnen vriend te zullen doen zinken en hem niet vast wil houden, met de eene hand grijpt, klieft hij met de andere de baren.
Doch roger luistert welhaast naar rede, en maakt, terwijl hij zijne ziel aan Gode beveelt, zijnen vriend de zware taak ligter. Nu kon antonio de beide armen gebruiken en sneller vorderen. Na langer dan een uur aldus met de zee geworsteld te hebben, worden zij van het schip bemerkt; doch van den wal steekt eene sloep af met soldaten bemand. De bevelhebber van het schip begrijpt dat de zwemmers vlugtende slaven zijn, en doet óók eene boot te water brengen, om hen te helpen indien 't geschieden kan. Antonio heeft de beide vaartuigen gezien, en verdubbelt zijne inspanning om dát te naderen, waar hij voor zich-zelven en voor zijn dierbaren last het leven, en de vrijheid, die méér dan het leven is, hoopt te vinden. Maar ook roger ziet zoo wel het naderende gevaar als de naderkomende redding. - ‘Antonio! ik houd u op! Ik verlam uwe pogingen! Laat mij!’ - roept hij uit, en met een krachtigen ruk scheidt hij zich af van zijnen vriend en zinkt weg in de diepte; maar antonio volgt hem ook daar en beiden verdwijnen uit het oog.
De Algerijnsche sloep ligt stil: de stuurman denkt dat de vlugtelingen, wier krachten naar zijne meening reeds lang moesten zijn uitgeput, eindelijk gezonken zijn, en dat het vergeefsche moeite ware verder in zee te gaan; maar de schepelingen ter redding uitgezonden, hebben de plaats opgemerkt waar de ongelukkigen zijn verdwenen, en roeijen met nog krachtiger slagen derwaarts. Hunne hoop en wenschen worden vervuld. Terwijl zij roeijende rondstaren - God! - daar komt antonio weêr boven, en niet alleen, maar met

{==700==} {>>pagina-aanduiding<<}
roger. Nu bereikt hen de boot en zij zijn gered. - Naauwelijks echter hebben hen de matrozen niet zonder moeite binnenboords gewerkt, of antonio, uitgeput van vermoeijenis, valt in zwijm en ligt als een doode. Na eene wijle herkrijgt roger zijn bewustzijn, maar ziet nu zijnen vriend bleek en bewegingloos daar liggen, zonder eenig blijk van leven.
- o Mijn God! - roept hij uit - dood! Om mij dood! Dood, omdat hij mij heeft willen redden!
In die vlaag van wanhoop rukt hij een der matrozen een mes uit den gordel en wil er zich mede ombrengen; maar men ontwringt hem het staal, en nu werpt hij zich op het ligchaam van zijnen vriend en zweert hem toch in den dood te zullen volgen.
Doch het schip wordt bereikt, en, terwijl dat met magt van zeilen de Barbarijsche kust zoo snel mogelijk ontwijkt, wenden de manschappen alle pogingen aan om den drenkeling in het leven terug te roepen. Eindelijk gelukt ook dat; hij slaakt een zucht, opent de oogen, grijpt de hand van roger, en staart hem aan, en zijne eerste woorden zijn:
- o, Hoe dank ik God, dat ik u mogt redden!

Roger vond zijnen ouden vader en antonio vond zijne vrouw en kinderen nog in het leven; maar zij vergaten elkander niet, en bleven tot den dood in hunne vriendschap getrouw.




Chinesche zeden.

I.

Er is, van overoude tijden af, in China eene soort van regtbank, die de deugden en ondeugden der regerende Vorsten moet opteekenen. Keizer taist-song gebood haar om hem inzage te geven van de beschrijving van zijne regering. ‘Gij weet’ - antwoordde de Voorzitter - ‘dat wij zoo wel de gebreken als de goede hoedanigheden onzer Vorsten moeten vermelden, en als gij uwe oogen liet gaan over onze geschrif-
{==701==} {>>pagina-aanduiding<<}
ten, wij zouden geene vrijheid meer hebben om de waarheid te zeggen.’ - ‘Hoe!’ - riep de Keizer uit’ - ‘wilt gij het nageslacht met ál mijne feilen en gebreken bekend maken?’ - De Voorzitter hernam: ‘Noch mijn karakter, noch de waardigheid die ik bekleed, vergunt mij te gedoogen dat de waarheid verminkt of verbloemd worde. De regtbank zal dus niets verzwijgen. Als gij u te buiten gaat, zal het haar bedroeven; als gij onregt pleegt, zal 't haar smarten; maar zij zal niets verborgen houden. Zóó gestreng is haar pligt, zóó naauwkeurig moeten hare aanteekeningen zijn, dat zelfs dit onderhoud niet mag verzwegen worden.’ - Taist-song was groot van ziel, en antwoordde: ‘Het zij zoo. Ga voort, en schrijf de waarheid. Mogen mijne deugden of ondeugden het volk nuttig en tot onderrigting zijn van mijne opvolgers! Uwe regtbank is vrij; ik neem haar in mijne bescherming.’ - Aldus kan de geschiedenis het boek der koningen en hun beste raadgever zijn; mits zij geschreven worde door mannen, niet alleen vrij, maar ook in den vollen zin des woords onpartijdig.

II.

Verontwaardigd over den druk der belastingen en de knevelarijen der beambten, drong een Chinees tot den Keizer door en vroeg hem om regt. ‘Ik weet het’ - sprak hij - ‘zes honderd anderen hebben u reeds met dezelfde klagten vermoeid en zijn wreedaardig ter dood gebragt; maar dat heeft mij niet weêrhouden, en zoo gij niet tot regtvaardigheid besluit, maak u dan gereed om eindeloos te vonnissen. Er zijn nog achttien honderd mannen in China, die één voor één zich voor u zullen plaatsen, om hetzelfde te zeggen, in afwachting van hetzelfde lot.’ - Die stoutmoedigheid trof den Keizer, en in plaats van den klager te doen dooden, onderzocht hij de zaak, en strafte de knevelaars, en verminderde de belastingen.






{==702==} {>>pagina-aanduiding<<}

Bij het einde van 1853.

Door L. van den Broek.


- Alweêr een mijlpaal ons nabij 
Waarop wij 't cijfer mogen lezen! 
Zon die welligt de laatste wezen? - 
 
- Dat weet slechts God, en geen dan Hij. 
Maar dat Zijn liefde ons wil vergunnen 
Dat we aan dien mijlpaal rusten kunnen, 
Om 't oog te wenden naar de baan 
Waar langs Hij veilig ons deed gaan,... 
Dat noopt ons, dat we ons nederzetten, 
Op 't geen voorbij is dankbaar letten, 
En dan vóóruit de blikken slaan! - 
 
- Wat was die lange weg vol leed: 
Hoe dor en bar aan alle kanten; 
Hoe kwetsten ons de distelplanten 
Wier scherpte door de voetzool sneed! 
Helaas, wat heete tranen vloten 
Op 't schrale zand des tegenspoeds! 
Wat werd er schoons, wat werd er goeds 
In 't altijd gapend graf gesloten! 
't Was jamm'ren hier, en schreijen dáár; 
't Was voortgaan onder rouw en vreezen; 
Geklag van weeûwen en van weezen: 
Des Heeren hand bezocht ons zwaar! - 
 
- Maar toch, wij hadden stof tot danken: 
We ontvingen daaglijks kracht naar kruis; 
Vertroostend ruischten hemelklanken: 
Gij gaat naar huis, naar 's Vaders huis! 
Zoo voelden we onze tranen droogen; 
Rees soms een nevel voor onze oogen: 
Een schijnsel van onstoflijk licht 
Daalde af en blonk ons in 't gezigt. 

{==703==} {>>pagina-aanduiding<<}

Ja, boven bidden, boven hopen, 
Viel 't goede ons op den weg ten deel; 
De zegeningen waren veel, 
Die elken dag ons pad bedropen! 
God hoorde menig bede en wensch, 
En wat er storm en vloed verwoestten, 
En wat wij soms betreuren moesten.... 
Met welke regten klaagt de mensch? 
 
Zoo spreken zij - en al wie reizen 
Door 't leven, onder last en lust, 
Zien dankend om, van rust tot rust. - 
Ook ons - in stulpen of paleizen; - 
Ook ons - bedeeld in overvloed 
Met aardsch bezit en vreugd voor 't harte, 
Of arm aan goed en prooi van smarte; - 
Zwel, bij dien blik, van dank 't gemoed! 
 
Ja, 't hart naar boven, reisgenooten! 
Gods vaderzorg heeft ons geleid! 
Wie ook ontbeerd hebbe of geschreid... 
Geen wraakfiool werd uitgegoten; 
Geen Cherub vloog ontvolkend rond, 
Om talloos levens uit te blusschen: 
't Was Liefde die haar Engel zond - 
Ons voegt de zachte roê te kussen! 
Leeft dat besef in hart en geest, 
Dan schatten we ook de minste gaven; 
Dan zien wij 't leven op de graven; 
En elke wond van 't hart geneest! - 
Voorwaar! de last is ligt te dragen 
Wanneer de ziel opregt vertrouwt, 
Dat Hij, wiens hand de teugels houdt, 
Ons nimmer plaagt uit lust tot plagen; 
Maar dien Hij mint zelfs d'alsemdronk 
Ter redding voor den hemel schonk! 
Dat rein gevoel moge ons bezielen 
Wanneer het plegtig klokgeluid 
Een onvergeetlijk jaar besluit, 
Waarin toch velen ons ontvielen; 
Waarin wèl treffend werd geleerd: 
‘Gelooft, aanbidt! de Heer regeert!’ 

{==704==} {>>pagina-aanduiding<<}

Dan zal dat weêr de krachten sterken; 
Dan nemen wij Gods Woord in hand, 
En kweeken ons voor 't beter Land, 
Zoo lang het dag is om te werken. 
Hoe zwaar of ligt ons pad ook loop', 
Het zij ons leed of lust verbeiden, 
Een drietal gidsen zal ons leiden: 
Zij zijn: Geloof en Liefde en Hoop! 
Waartoe bekomm'ring, angstig zorgen 
En somber staren in 't verschiet? - 
De nacht is bode van den morgen: 
Zij, die gelooven haasten niet! 
't Genoten goed verbiedt het vreezen; 
Nog rijk bezit vergoedt gemis; 
En wat er in 't verleden is 
Kan maatstaf voor de toekomst wezen: 
Zoo worde op nieuw een vaste tred 
Op 't voor ons liggend pad gezet! 
 
Zijt welkom! Nieuwling bij de jaren! 
Wij brengen u een warmen groet! 
Wat zult gij - rozen voor den voet 
Ons werpen? - of slechts doornen baren? 
Uw taak is nog in nacht gehuld; 
Maar dat gij dienstbaar wezen zult 
Om ons voor Hooger Kring te vormen, 
Dat weten, dat erkennen wij! - 
Zijt welkom dan, met stilte of stormen: 
Toch ál wat ge aanbrengt gaat voorbij! 
 
Den togt hervat! - Zal 't peinzen baten, 
Dan pare zich de daad aan 't woord! 
Voort, reisgenooten! moedig voort! 
De mijlpaal worde alweêr verlaten! - 
De Vader leidt ons aan Zijn hand! 
Gegroet, gegroet, geliefde dooden! 
Ons pad gaat over kerkhofzoden.... 
God dank! ginds blaauwt het Vaderland! 



(*) Wij zeggen beneden nog iets over de leerzame aanmerkingen des Hoogleeraars met betrekking tot de bedenkingen van peirce en walker ten aanzien van dit onderwerp, waarin de Franschen eene blufferigheid hebben ten toon gespreid, die hun weinig eer aandoet; maar herinneren hier, hoe kaiser de verschillende wijzen, waarop men de ontdekking van Neptunus in Europa en in Noord-Amerika aan de eer en de belangen der wetenschap trachtte dienstbaar te maken, zeer juist karakteriseert, wanneer hij zegt: ‘In Europa hield men die ontdekking alleen voor een hulpmiddel om de sterrekunde te doen schitteren, in Noord-Amerika nam men haar te baat, om de sterrekunde te bevorderen, en het kan niet twijfelachtig zijn, waar men de beste partij gekozen heeft.’ Maar het onderwerp was er dan toch wel naar, om verbazing te wekken.
Overigens is dat gansche Hoofdstuk (v) een van de belangrijkste des werks; evenwel schijnt het ons toe, dat ook kaiser wel wat te veel gewigt hecht aan struve's bepaling der massa van Neptunus, eene bepaling, die eigenlijk het groote struikelblok in deze ingewikkelde beschouwing oplevert. Bij zooveel proeven als er zijn van de onbegrijpelijke fijnheid der tegenwoordige waarneming, is het misschien te gewaagd, af te dingen op de resultaten van een' man als struve; maar de grond der waarneming - een zoo flaauwe wachter - is ons te onzeker, om er gevolgen uit af te leiden, door welke zich de theorie in zoodanige moeijelijkheden zou moeten laten brengen. Doch - beslissing matigen wij ons niet aan.

(*) Onder het afdrukken van dit blad vernemen wij uit de openbare nieuwsbladen, dat hind den 15 December weder eene planeet zou hebben ontdekt.

(*) Van kaisers bemoeijingen voor de wetenschap sprekende, moeten wij hier zijne mededeeling aanteekenen, dat hij, ten behoeve van zijn onderwijs, een model heeft laten vervaardigen waarop de loopbanen der planeten, zoo naauwkeurig mogelijk, naar hare betrekkelijke grootte, vorm en ligging worden afgebeeld door metaaldraden, zijnde de dooreen slingerende door draden van bijzondere kleuren onderscheiden. (Zie bladz. 467.) Wij hepen dien fraaijen toestel eens te kunnen zien, en raden elk, de gelegenheid daartoe niet
te verzuimen

(*) d.i. eene uitdrukkelijke overeenkomst, waarbij de individuële leden der burgermaatschappij, aan de Regering eene bepaalde magt opdragen, en zich daaraan gezamenlijk onderwerpen; en alzoo wel te onderscheiden van het Contrat social, als oorsprong en daarstelling der burgermaatschappij, waarvan de leer door den S. te regt wordt verworpen.

(†) Dit laatste is niet regt duidelijk: de S. bedoelt misschien: de toepassing van de Strafwet op gepleegd misdrijf.

(*) Om welke reden b. aldus over den opstand tegen Spanje heeft geschreven, is nog een raadsel. Blijkbaar deed hij 't in knorrigheid, en dacht niet aan de gevolgen; hoe ligt 't te voorzien ware, dat vroeg of laat, de afkeerigen van godsdienstige en staatkundige vrijheid er partij van zouden trekken tegen het Protestantsche belang. Dat is hen, op hun standpunt, ook volstrekt niet zoo kwalijk te nemen. Wij voor ons gelooven, dat poëzij in deze zaak verbitteren maar niets verbeteren kan. Het komt er op aan, de ‘sophismata’ van b., zooals Prof. tydeman ze noemt, in even ‘begrijpelijk’ en bezadigd proza, grondig te ontleden en te wederleggen. Prof. t. heeft dat ‘aan den verstandigen lezer’ overgelaten; maar Ref. noodigt den ijvervollen, scherpzinnigen Dichter beloo en alle verdere daartoe bekwame lezers van bilderdijks Vaderlandsche Geschiedenis dringend er toe uit, en 't zal
de Redactie gewis verheugen, wanneer zij de Vaderlandsche Letteroefeningen met hun werk verrijken. Ref.

(*) Dit is niet juist uitgedrukt. De Staten-Bijbel is de vertaling zelve. Vertaling van  iets is: van het oorspronkelijke, gelijk iets vroeger: ‘vertaling van Het N.T.’ Het moest zijn: ‘volgens den leiddraad der Statenvertaling’, Of: ‘leiddraad van den Staten-Bijbel.’

(†) Het is hier de plaats niet om uiteen te zetten wat door de Hooge Kerkvergadering en hare Algemeene Commissie ten deze is verrigt. Men vindt het in hare Handelingen en daaruit in: de Synode der Ned. Herv. Kerk in 1851, bladz. 35-40.

(§) In: Een woord over de nieuwe Bijbelvertaling. Amst. Maandschr. 1852, bl. 415.

(*) O.a. nog onlangs van Ds. vissering in een belangrijk opstel over de gebreken der Staten-vertaling, geplaatst in de Theol. Jaarboeken, 1852.

(*) Deut. xxv: 5.

(†) Matth. xxii: 21; zie bladz. 59.

(*) Van der palm heeft hier den Staten-Bijbel althans niet verbeterd: hij heeft niet alleen de drie comma's, maar ook het van vóór iedere hemelstreek, zoodat het bij hem inderdaad eene ‘vervelende optelling’ wordt. Zonderling, dat iemand van zoo fijnen smaak dit niet heeft gevoeld! Elders staan de comma's met meer regt; b.v. Deut. iii: 27, waar uit de volgorde W.N.Z.O.
blijkt, dat hier aan geene ‘tegenoverstelling van uitersten’ kan gedacht worden. Van deze hebben de Statenvertalers iets gevoeld Ps. cvii: 3, waar de woorden: ‘van 't Oosten en van het Westen’ niet door eene comma gescheiden zijn, ofschoon ‘van 't Noorden, en van de zee’ hen mogelijk in de war hebben gebragt, zoodat daar de comma staat. Ligt zoekt men te veel bepaalds in hetgeen niets bepaalds beteekent - eene rijke bron van haarkloverijen in de opvatting des Bijbels - anders zouden wij vragen, of ook eenige bedoeling liggen kan in de verschillende volgorde der hemelstreken. 1 Kon. vii: 25 en de gelijkl. pl. 2 Chron. iv: 4: N, W, Z, O; 1 Chron. ix: 24: O, W, Z, N; xxvi: 14-18, alsmede Openb. xxi: 13: O, N, Z, W, enz. Het ware mogelijk dat het navorschen de moeite beloonde; misschien ook niet. Ons valt het op dit oogenblik eerst in.

(*) Van hengel ziet Hand. viii: 30 geen kans om de woordspeling van het oorspronkelijke in de vertaling uit te drukken. Het is ook misschien geheel onnoodig; doch wilde men haar volstrekt teruggeven, dan zou men kunnen vertalen: leert u ook hetgeen gij leest. Doch - wij erkennen het - de hooge naauwkeurigheid der vertaling lijdt er eenigermate bij, en deze is hoofdzaak.

(*) De hooggeachte geleerde, die de vroegere Deelen van het werk in dit Tijdschrift heeft beoordeeld, wordt in het nu aangekondigd Vervolgstuk meermalen als Schrijver dier Recensiën met name genoemd, en zou dáárdoor nu persoonlijk moeten optreden. Men gevoelt van zelf, dat er gegronde bezwaren daartegen kunnen bestaan. In die omstandigheden heeft het lang geduurd eer wij iemand genegen vonden, om de behandeling van dit Stuk, met bilderdijks ijskoud pleidooi voor filips II, te ondernemen. Wij plaatsen derhalve, na herhaalde teleurstelling, deze aankondiging met een bijzonder genoegen. Maar 't was bij de behandeling van dit Stuk eene éérste behoefte, niet aan banden te liggen, en wij hebben daarom den geleerden Steller der beoordeeling alle vrijheid gelaten; doch wenschen haar nu, om die reden, ook niet anders beschouwd te zien dan als de uiting van een gevoelen waarmede wij ons in 't algemeen kunnen vereenigen.

Dr Red.

(*) Het ware te wenschen, dat men dit en enkele andere stukken van kinkers hand uit dat Tijdschrift ligtte en ze met zijne geestige, in den Muzen-Almanak en elders verstrooide gedichten (met name zijne
Geboorte van Pallas) in een bundeltjen vereenigde en in het licht gaf.

(*) Men herinnert zich: ‘Verfoeilijk Fransch, alleen den duivel waard,

Die met uw aapgegrijns zich meester maakt van de aard.’

(*) Het spreekt wel van zelf, dat het denkbeeld van oppermagt zelf dáár verloren gaan zou, waar zulk een opperste niet aanwezig ware, en de Souvereiniteit zelve met de tegenstelling van opperheer en onderdaan staat en valt. Juist zegt echter barante (Questions Constitutionelles, Ch. I): ‘La Souveraineté ne doit pas appartenir à un des pouvoirs publics, il faut qu'elle soit divisée et répartie entre les diverses fonctions de l'État’ enz. waarmede verg. kinkers Natuurregt, bl. 184.

(*) Naar het bekende Fransche spreekwoord.

(*) Brieven, IV, 137; ‘daarom’ - voegt hij er, zeer onbedaard, bij - ‘heeft de duivel altijd den geest van wrevel en hatelijkheid in de Remonstranten onderhouden!’ Men ziet, dat, wie beiden soms in hem mogt meenen te vinden, niet verlegen behoeft te zijn, omtrent de bron, waaruit zij voortspruiten.

(*) r.v.d.r., over hendrik van brederode, in den Gids van 1845.

(*) Zulk een begrip van ‘onpartijdigheid’ mag men toch waarlijk niet ‘onbestemd’ noemen, om dat leelijke woord te gebruiken.

(*) Naar het oogmerk der Uitgevers moest een gedeelte van het geval op het vignet zijn afgebeeld, maar onze teekenaars schijnen niet altijd naar eene beschrijving te vragen van het sujet, en teekenen dan maar zoo iets uit het hoofd, dat nergens naar lijkt. Hoe aardig 't vignet er oppervlakkig uitzie, al wat er óp is bewijst dat de teekenaar geen denkbeeld heeft van schuiten of van schuitjevaren, en - zelfs 't verhaal niet eens heeft gelezen. De boot is te zwaar; de figuren er in zijn te jeugdig; de roeijer is misplaatst; de riemen behooren niet bij die boot; de boot ligt niet dieper dan zij met zulk eene vracht moet ligggen, en is dus niet zinkend; de tweede boot mag niet in 't gezigt zijn, of ware zij in 't gezigt dan moest men haar zien op zéér grooten afstand, en niet van voren, maar van achteren, enz. enz. - Al ware de boot zóó lek dat zij met hozen niet lang meer ware boven te houden, dan zou men nog volslagen dwaas moeten zijn, als men over boord sprong, terwijl op geen vijftig riemslagen afstands een groote, stevige boot aankomt, in welke men kan overstappen.

(*) Met recht merkt de Heer cuizot bij deze woorden op, dat ‘zij doen zien, dat de meeste leden dier vergaderingen de verplichting om er aan deel te nemen, als een last beschouwen; dat zij weinig prijs stelden op die deelneming aan de wetgevende maeht, en dat karel de Groote, hen bijeenroepende om zijne wetsontwerpen te onderzoeken, hunne samenroeping wilde wettigen door hun iets te doen te geven, veeleer dan dat hij zich zelf aan de noodzakelijkheid hunner toestemming onderwierp.’

(*) Een hard maar even billijk als ongezocht vonnis over de jammerlijke afhankelijkheid der huidige Franschen in hunne slaafsche onderwerping aan hun Keizer

(*) Die belofte zal niet worden vervuld: - de edele vrouw heeft nu reeds het tijdelijke met het eeuwige verwisseld. Ook háár graf wordt door velen met tranen besproeid. De Red.

(*) 

Volhardend, werkzaam, slim, volijvrig voor 't geloof, 
Maar beide voor natuur en medelijden doof, 
Wreedaardig, veinzend, valsch, en zijner lusten slaaf, 
Zoo maalt geschiedenis ons Hollands lesten Graaf. 


(*) Er staat: Δαβὶδ.

(*) Te zamen welligt geene 2000 zielen.

(*) Zie boven, Boekbesch., bladz. 38 en volgg.

(*) Bijdr. ter bevord. van Bijb. uitlegk., D. IV, bl. 283 en volgg.

(*) Onze verzen. De bij ervaren meesters bekende leer. dat bekorting doorgaans verbetering is, geldt niet alleen omtrent onze verzen, maar omtrent alle verzen, en zelfs omtrent alle mogelijke opstellen in proza of poëzij. Het woord vers, eigenlijk versregel, staat hier niet in den eigenlijken maar onëigenlijken zin, voor dichtstuk. Versregels zijn niet dan in zeldzame gevallen voor bekorting vatbaar.

Ref.

(*) Hier zou dan toch Daar (in de zaal) moeten zijn. Maar: als een dischgeregt! - 't Hoofd had dan in de zaal gebragt en daar in een schotel op den disch bij de andere geregten gezet moeten worden! - Dat is niet gedaan, en noch mattheus noch markus geeft eenige aanleiding, om het kind dien ongerijmden eisch in den mond te leggen. De zaak is eenvoudig: het hoofd werd geëischt terstond, opdat er van uitstel geen afstel kwame; en bloedend als 't was kon 't niet anders gebragt worden dan op een schotel: doch op dien schotel moest 't gelegd worden niet in de zaal maar in de gevangenis. - Hier vooral, maar ook op andere plaatsen van 't gedicht had het ‘snoeimes’ goed kunnen doen; ofschoon 't plan-zelf er niet door ware te verbeteren.

(†) Vertaling van van der palm.

(*) Het is jammer dat zoo vele drukfouten in de namen der schrijvers deze lijst ontsieren. De Schrijver beveelt zich aan tot het ontvangen van aanvullingen en verbeteringen. Beter en doelmatiger, dan die hier ter plaatse te geven - want hetgeen wij er weten bij te voegen is voor hém, en minder voor de lezers van dit Tijdschrift - hebben wij geoordeeld, eene opgave van hetgeen ons bekend, doch niet door hem vermeld
is, ter zijner beschikking te stellen. Rec.

(*) Geschiedenis der Staathuishoudkunde, van de vroegste tijden tot op onze dagen. Naar de derde uitgave uit het Fransch van blanqui, door Mr. j. versfelt, Raadsheer in het Provinciaal Geregtshof van Noord-Brabant. Twee Deelen. Te 's Hertogenbosch, bij Gebr. muller. 1851.

(*) Vaderl. Letteroefeningen, 1851, Boekbesch., bladz. 200.

(*) Commentarios de lo sucedido, enz., p. 172.

(†) Corresp. de philippe II, T. II, p. 300.

(*) Zie b.v. dezes brief van 19 Nov. 1572 (Corresp. de phil. II, T. II).

(*) Slechts eenige kleine aanmerkingen. Art. 3. ‘Departementaal Bestuur’; die naam is geoccupeerd in ons Staatsregt (of Staatsgeschiedenis); dus liever: Departements-Bestuur. - Art. 7. ‘Commissarissen zijn bevoegd om te bevelen.’ Hiervoor was wel een beleefder woord te kiezen. Uitnoodigen (inviter), in verband met het middel om tot voldoen er van te nopen, in het slot van dit Art. voorkomende, ware hier óvervoldoende. - Art. 9 is niet pluis: het ontvangen van een boekje bij den eersten inleg in de Spaarbank, is geen bewijs dat men het vooraan gedrukt reglement eenigzins kent, veelmin dat men zich er op verbindt. (Zie ook bij Art. 22.) - Art. 10. ‘Er zullen geen
duplicaatboekjes worden afgegeven’, is te streng en te onbillijk. De Spaarbank mag niet strenger zijn dan de Lands-Schatkist is in het geval van vermiste Schuldbrieven. - In Art. 14 is het onbillijk, dat de ingebragte gelden altijd eerst drie maanden renteloos moeten blijven. Eenvondiger en minder onbillijk is de elders gewone bepaling, dat er vier quartaalstermijnen zijn, waarop de inmiddels ingebragte gelden bij het rentegevend kapitaal worden bijgeschreven. - Art. 22 is zoodanig ingerigt, dat de zich beklagende weinig hoop zal hebben van gehoor te vinden. Immers de scheidsman door het Bestuur des Departements te benoemen, zal wel doorgaans het Bestuur der Spaarbank toevallen.

(*) Voor Nov. 1852, No. XIV, bl. 613 en volgg.

(*) Die noot, op bl. 131, wijst op de gebreken in ons kadaster: wij verwijzen daarbij op een in het Weekblad van het Regt voor 11 Aug. j.l. voorkomend uitvoerig adres van eenige burgemeesters in Gelderland, aan de Tweede Kamer der Staten-Generaal, waarin zeer nadrukkelijk de volstrekte behoefte eener verbetering van het kadaster wordt aangetoond, en eenige middelen om tot die verbetering te komen, worden opgegeven.

(*) Het is jammer, dat menige dactylus van dautzenberg-zelven den toets, waarop hij die van den Heer t. afkeurt, niet door kan staan. Wij slaan zijn bundel open en vinden er al dadelijk drie: tegen d'al, zeeroover en vijfhonderd (bl. 151 en 152), die hij (in zijn stelsel zelfs nog verkeerd) dactylen noemt. Zij bestaan, naar zijne leer, uit één korte en twee lange syllaben, en bederven dus de Nevelingsche half-verzen waarin zij voorkomen; vermits daar nu, volgens zijne uitspraak, geene drie maar vier hoofd-accenten in zijn. Ref.

(*) Het ware te wenschen, dat het iemand gelukken mogt aan de voeten van onze Nederduitsche verzen, Nederduitsche namen te geven en die in zwang te brengen. Ref.

(*) Zijn de Nevelingenmaat en de Alexandrijnsche maat moeder en dochter? - Die vraag is der aandacht van onze Navorschers niet onwaardig.

Ref.

(*) Bij de schaarsche berigten onzer Schrijvers over de door hem behandelde onderwerpen moest van den brink zijn toevlugt tot uitheemschen nemen. Dat dit geene minachting voor de eersten, of zucht naar het vreemde in zich sluit, bewijzen de getuigenissen uit hooft, op wiens gezag hij zich beroept, ter beslissing van een feit, waarvan bij geen ander opheldering gevonden wordt. De Schrijver heeft wèlgedaan, dat hij, zonder anderen naar zich-zelven af te meten, van de aanhalingen in de Spaansche taal den inhoud in het Nederduitsch opgeeft.

(*) Ook in stoffelijken zin is dit waar. Voor druk en correctie is zeer goede zorg gedragen, zoodat het werk een regt behagelijk voorkomen heeft.

(†) Het best wordt, dunkt ons, die klank b.v. met den franschen in natchez vergeleken. Na dit geschreven te hebben zien wij met genoegen dat eene betere autoriteit dan de onze, die van
den Heer frijlink (Woordenb. voor de uitspraak van vreemde Eigennamen, bladz. x der Inl. en bladz. 5), deze meening bevestigt.

(*) Men sprak over de drie voornaamste vereischten in den redenaar, en vroeg aan demosthenes: wat is het eerste? - Hij antwoordde: voordragt. Wat het tweede? - Hij antwoordde: voordragt. Maar het derde dan? - En hij antwoordde nogmaals: voordragt.

(*) Er zijn er die meenen te weten, dat het hoofd van deze figuur 't portret zij van den Componist liszt, die gewoon was zijn haar zóó te dragen. Wij weten dat niet, maar wel dat het ons nog altijd een raadsel blijft welke koningen de zoogenaamde drie koningen eigenlijk moeten voorstellen. Het bijgevoegde vers van ten kate geeft er een slentel toe, maar dien wij óók niet kunnen gebruiken. Misschien ligt het aan ons.

(*) Een oogenblik hebben wij geaarzeld over de mededeeling van dit kleine verhaal. In het oog van den oppervlakkigen lezer toch zon 't den schijn op ons kunnen laden, alsof wij de afschaffings- of matigheidsgenootschappen wilden tegenwerken, en dat zij verre; want wij zijn geene tegenstanders van de afschaffing. Maar aan den anderen kant keuren wij, ook in dezen, onchristelijke, liefdelooze oordeelvellingen af. Ten slotte hebben wij gemeend, onzen lezers het genoegen niet te moeten onthouden, van met dit nieuwe juweeltje uit de pen van den zoo te regt vereerden Deenschen Dichter kennis te maken.

De Red.

(*) Deze heldenzang is eene proeve van de studiën eener Dichteresse van vijftien jaren. Zoo veel stoutheid en gloed zon men uit zulk eene jeugdige en teedere pen niet verwachten. Wij hebben dit gedicht met onderscheiding ontvangen, en, behoudens enkele onbeduidende verbeteringen van den stijl, 't allezins waardig gekeurd om te worden gedrukt. Onzen lezers zal 't gewis evenzeer een genoegen zijn, door middel van deze proeve, met de jeugdige estella kennis te maken. - Volgens de Hebreeuwsche uitspraak noemt zij den Koning sa-ul, doch 't meer gebruikelijke saul klinkt van zelve nagenoeg alsof er sauwel stond, en men kan dus, 't verkiezende, ook de gewone uitspraak behouden. De Red.

(*) The Cloister-Life of the Emperor charles the Fifth. By william stirling, Author of ‘Annal of the Artists of Spain’; London 1852.

(*) Deze overlevering van het in zee werpen eener lading graan bij Stavoren, vond ik in de Aurora van dit jaar door mijn hooggeachten vriend den Heer h.j. schimmel regt dichterlijk behandeld, maar aan een ander toegeschreven, en tot een anderen tijd gebragt, dan mij, inderdaad bij overlevering, in mijne jeugd zijn genoemd. Ik herinnerde mij toen ook, dat geval - zoo als 't uit den mond van een oud zeeman tot mij gekomen is, en, o.a., in koks Vaderlandsch Woordenboek in de beschrijving van Stavoren, doch slechts ten deele, vermeld staat - vele jaren geleden, op mijne wijze bezongen te hebben, en was zoo gelukkig dat vergeten stukje terug te vinden. Daar het nu goed is zulke volksoverleveringen in heur geheel te bouden, en de aandacht er tegenwoordig meer bijzonder op gevestigd is door den nuttigen Navorscher, acht ik 't niet ongepast dat dichtstukje wat meer bekend te maken. Ik heb 't daartoe nog eens herzien en bied het bij dezen aan; te meer omdat ik de épisode van het weggeworpen en terugbekomen edelgesteente niet in koks Woordenboek vind aangeteekend. Ik kan echter verzekeren dat zij niet van mijne eigene vinding is, maar bij de overlevering behoort, zoo als ik die onder zeelieden in mijne kindschheid te Amsterdam hoorde verhalen. w.

(*) Wie over dit treurspel van shakespeare iets nieuws zoekt in deze verhandeling, zal zich te leur gesteld vinden. Er is ook in den laatsten tijd zooveel goeds over geschreven, dat het genoegzaam schijnen kon de reeds bestaande, verspreide denkbeelden tot één geheel te vereenigen. Veel dienst heeft mij de Shakespeare van gervinus bewezen. Ook de Cours de littérature dramatique van st. marc cirardin raadpleegde ik op enkele punten met vrucht. Voor het overige was ik binnen de grenzen eener mondelinge voordragt beperkt, wier (misschien eenige) verdienste is, dat zij het à propos heeft.

(*) Aristoph. in Ranis.

(*) Natuurlijk maakt o.a. de meesterlijke vertaling van Macbeth en Othello door den Heer moulijn daarop eene uitzondering.

(*) Dit verhaal is naar het Fransch van h. raison; doch om goede redenen aanmerkelijk verkort, en in den tekst ook verduidelijkt wat de uitvindingen van scheffer betreft. Daar het eene korte geschiedenis behelst van de uitvinding en verbetering der boekdrukkunst, zoo als men die buiten Nederland doorgaans voorstelt, hebben wij gemeend dat zulk eene vertaling den lezer welkom zonde zijn, vermits hij er uit ziet hoe men buiten 's Lands over de zaak denkt. Uit een der aanteekeningen van den Schrijver blijkt, dat hij onzen koster als eersten uitvinder dier kunst erkent. Met de jaren der gebeurtenissen echter is hij in de war geweest; doch wij hebben 't niet noodig geacht dit overal aan te wijzen. Hier en daar teekenden wij in eene Noot aan, wat kosters eer vorderde. Wie méér verlangen te weten, zij 't lezen der bekroonde Verhandeling van j. koning> aanbevolen.

De Red.

(†) Men vindt in notariële contracten te Straatsburg in 1441 en 1442 gesloten, dat guttenberg ook nog was genaamd gänsefleisch von sulgeloch. Van zijne drie namen is bij het nageslacht slechts de eerste in aandenken gebleven.

De Schrijver.

(§) Er is hier al dadelijk stof tot verschillende aanmerkingen. Koster is volgens koning reeds in 1439 gestorven, en had toen reeds tien verschillende stukken of werken niet alleen gedrukt, maar gedrukt met vier soorten van gegoten beweegbare letters. - De váder van guttenberg schijnt ook niet goudsmid geweest te zijn; maar zijn latere deelgenoot faust was gondsmid. - Eindelijk vinden wij den naam zum-jungen-aben alleen bij dézen Schrijver.

De Red.

(*) In een Contract in 1332 ten overstaan van twee Notarissen te Parijs gesloten, erkent geoffroy saint-léger, clere-libraire, te hebben verkocht en overgedragen, een werk getiteld: Speculum historiale in consuetudines Parisienses, in vier deelen, aan den Heer gérard de montagu, Advokaat bij het Parlement, voor de somma van veertig livres parisis (meer dan tegenwoordig 600 francs).

De Schrijver.

(†) Het Speculum humanae salvationis is ontegenzeggelijk van 1439, 40 of 41, dat wil zeggen van het tijdvak-zelf, waarin guttenberg te Straatsburg was om te trachten er deelnemers te zoeken, ‘ten einde’ - zoo luidt het contract, dat hij aanging en dat nog heden bestaat - ‘verschillende kunsten en merkwaardige geheimen in werking te brengen, die aan het wonderbare grenzen.’ - Laurens koster, de burger van Haarlem, vervulde met betrekking tot het uitvinden der drukkunst, de rol van christophorus columbus, zijn tijdgenoot. Een ander droeg de eer weg. Zijn americus vespucius was guttenberg, door het genie van scheffer. (*)

De Schrijver.

(*) De Schrijver erkent alzoo, dat de eer der uitviuding van de boekdrukkunst aan lourens jansz. koster behoort; maar hij dwaalt in de veronderstelling dat het genoemde werk te Haarlem zou zijn gedrukt met houten
platen. Koning heeft in zijne Prijsverhandeling overtuigend bewezen, dat dit werk niet met houten platen, maar met beweegbare gegoten letters is gedrukt. Zie onze éérste aanteekening.

De Red.

(†) Bij j. koning heet zij christina. Verh., bl. 247.

(*) Het gieten van beweegbare letters, ziedaar de drukkunst! De geëtste platen der Chinezen, die voorgeven reeds sedert vijfduizend jaren het middel te bezitten om het schrift voort te brengen, de proeven door laurens koster te Haarlem en de vroegere door laurens krettly te Breda in 1370 genomen; zelfs de veel schoonere van guttenberg en faust, waren de drukkunst nog niet. Aan scheffer behoort de eer van die wonderbare ontdekking, en evenwel - o noodlottige en al te gewone verblindheid! - wordt aan guttenberg alleen de eer der uitvinding toegekend. (†) De Schr.

(†) De Fransche Schrijver toont hier alweder niet op de hoogte der zaak te zijn. De beweegbare letters waren reeds te Haarlem gevonden; maar de stempels, matrijzen en gietvormen lieten zoo veel te wenschen over, dat er niets volmaakts te leveren was, zoo lang die niet waren verbeterd. Ook guttenberg en faust drukten met zulke onvolmaakte letters. Nu vond scheffer alle die verbeteringen. De kunst heeft aan hem de stalen stempels, de koperen matrijzen, den volmaakten gietvorm en betere letterspecie te danken. De Red.

(*) Koning laat aan de verbeteringen door scheffer uitgevonden, allen regt wedervaren; hij vereenigt zich met het gezegde van lambinet: ‘Gloire à scheffer, à qui nous devons tout le mécanisme et toutes les merveilles de l'art!’ Verh., bl. 251. De Red.

(†) Dit moet volgens koning zijn geweest in of vóór 1455; vermits het uitmuntend fraai gedrukte Psalmboek van 1457 is. Aan den druk van dit laatste schijnt guttenberg te zijn vreemd geweest; vermits in 1455 zijn proces met faust is gevoerd, dat hij verloor, en ten gevolge waarvan bij ophield deelgenoot te zijn. In het volgende jaar rigtte guttenberg eene eigene drukkerij op. De Red.

(*) Gretna-Hall genaamd, een landgoed van 't welk de oude familie maxwell oorspronkelijk afkomstig is.

(*) De beruchte vrouw van een even berucht moordenaar; beiden vóór eenige jaren te Londen ter dood veroordeeld en gehangen.

(*) In het Schotsch heet greet, weenen, klagen, waarvoor in 't Engelsch greit gezegd wordt; waarschijnlijk verwant met ons grienen.

(*) Mijne ziel.

(*) Zie over deze waardigheden bladz. 191.

(*) De Japanners weten zelf zeer goed dat er geen enkele Bijbel in het vaatje zit, maar aan de wet en het oud gebruik moet voldaan worden. Even zoo is het ontnemen der scheepswapens eene bloote formaliteit, en wij waren minstens vier weken in de baai eer de geweren en sabels werden afgehaald, terwijl men mij de stukken met
kanonkogels, schrootkasten, en vierhonderd pond kruid liet behouden. Van al de praatjes dat het roer wordt afgehangen, het schip op den modder gehaald, enz. is niets aan.

(*) Ds. timmers verhoeven, te 's Gravenhage.

(*) De geestelijke en wereldlijke magt was tijdens deze reis (1851) nog in handen van één opperhoofd vereenigd, en is eerst in het vorige jaar bij de regering van den tegenwoordigen Vorst danilo gescheiden geworden.

(*) Er heerschte tot dusverre bloedwraak in Montenegro, even als op Corsica.

(*) Een hooge berg tusschen Montenegro en het Oostenrijksche kustenland. -

(*) Een veertienjarige zuster van de vijftienjarige estella, van wier dichtoefeningen eene proeve in No. I van dezen Jaargang is medegedeeld. De lezer ontvangt gewis, even als wij, dit staaltje van hare bespiegelingen met aanmoedigende belangstelling, en zal er ook, waar dit noodig zij, de verschooning niet aan weigeren, waarop zulk eene jeugdige pen aanspraak heeft. De Red.

(*) Wij schrijven den naam zoo naar k.'s eigene spelling in zijn later aan te voeren brief aan ruarus.

(†) In de Jaargangen 1804, 1810 en 1822.

(*) Een proeve van zijn schilderwerk is op het Rotterdamsche Muzeum (No. 45, een wagen met vrolijke landlieden voor een dorpsherberg) bewaard gebleven.

(†) Kamphuyzens levensbeschrijver meldt, dat gene later ‘veelvuldige brieven aan dit huis geschreven (heeft)’. Wie onzer Navorschers zou die stukken - bij dezen of genen uit het geslacht der boetzelaers - weten op te sporen?

(§) Met anneken, de dochter van covert allendorp, gasthuispreêker te Dordt; verg. schotels Kerk. Dordrecht, D. I; bl. 176. Uit haren mond werd, na kamphuyzens dood, toen zij zich te Amsterdam schijnt neêrgezet te hebben, zijne levensschets opgeteekend, gelijk een asschrift daarvan, ons door de vriendelijkheid van den Heer j.h. halbertsma verstrekt, dat meldt; het gedrukte levensbericht voor de Theol. Werken (1699), door rabus, is daar geheel en bijna woordelijk uit genomen, maar op een enkel punt minder
volledig.

(*) 

‘Een wijze neemt het na den tijd: 
Gunt God de ruimt' die bruikt hy, 
Is 't harder uur, soo lijdt, soo strijdt, 
Soo kruipt, soo schuilt, soo duikt hy.’ 


(Stichtel. Rymen, bl. 143.)

(*) Die der Leidsche Hoogeschool onder de papieren van papenbroeck.

(†) Deze werd namelijk in Nov. 1619 afgezet; in 1621 bediende hij vervolgens Gouda, maar moest in 1623, ten onrechte van medeplichtigheid aan den aanslag op den Prins beschuldigd, naar Holstein wijken; in 1632 werd hij predikant te Frederikstad. Verg. tideman, De Rem. Broederschap, bl. 321.

(*) Zie zijn levensbeschrijver bl. 17. Daarmede hing ook die lust ‘in het aentrecken van kostelyke kleederen’ samen, die hij thans leerde ‘afleggen’ even als de ‘opstaende knevels op zijn Spaens, waermede hy in zijn jonekheit hem zelfs scheeren liet’, terwijl hij het nu ‘te met met een schaartjen zelf schoor.’

(*) Zie de vorige aant. -

‘Ik bezin, beducht van zinnen, hoe ik in mijn eerste jeugd 
Heb geleefd’....... 




(Sticht. Rijmen, bl. 261.) Poppius' Enge Poorte schijnt het zijne toegebracht te hebben om hem van de wereld af te trekken. Zie zijne Levensbeschrijving.

(*) Oudaen in zijne Verdediging der Rijnsburgers; 1672.

(†) Men hoort er den dichter van het Meilied in:

‘Wat is de meester wijs en goed,’ enz. 


(*) Wij zien deze bijzonderheid uit het aangehaalde afschrift zijner levensbeschrijving: ‘het 6te (kind) was te Harlingen gebleven, om in de Fransche taal, daarin het al redelijk geoeffent was, hetgeen daaraan ontbreeken sonde, te voltrecken; deze Fransche meester was een goet vrient van camph., die hem nog een lietje gaf eer hij van daer vertrock: ‘Eer gij, vrient, enz.’

(†) Levensbeschr. ‘Het gebeurde dat hij wat aan 't been kreeg, hetwelk in 't eerst seer hevig jeukte, en hetzelve al krabbende, maakte een groot spel;.....kort hierna komt er een bode om (hem) voor den rechter te dagen, en alsoo uyt de stadt te doen vertreeken; camph. verontschuldigt hem, en bijaldien dat se hem in de stadt niet geliefden te dulden, dat se hem dan daaruit souden moeten draagen. Des anderen daags komender eenige......personen van aensien......presenteerden haren dienst......bij de magistraet opdat hij in de stadt soude mogen blijven, 't welek geschiedde.’

(*) Geen onverdiende herinnering van den tijd der arme schuurpredikanten, toen de Remonstranten de vervolgende partij waren, die de anderen uit de kerk dreef.

(*) In zijne schriftelijke aanteekeningen en uittreksels achter de boekjens van paschier de fijne en oudaen in de boekerij der Rem. Kerk te Amst.

(*) ‘Geen liefde tot het vaderland’, zoo zong hij daarom ook,

Moet ons zoo ver vervremen, 
Dat wij, in plaats van God, ons hand 
Tot toevlucht zouden nemen, 


en:

Kruislijden brengt ons tot de kroon, 
Kruisdoen zal ze ons verhindren. 


(*) Zie zijn brief aan rem bisschop, medegedeeld door van der aa, in de Vaderl. Letteroef. voor 1810.

(*) De uitdrukking is van episcopius, die in April 1625 aan denzelven rem bisschop schreef: ‘Gave Godt dat de vromen, als camph. en and., soo verre haer niet en vervreemden van ons; maer my dunckt, dat men soo wel met onrekkelykheit kan zondigen als met slappicheyt.’ (Boekerij der Rem. Kerk te Amst.)

(*) Den oorspronkelijken brief zelf, deelen wij, met dien aan geesteranus, in den Konst. en Letterbode mede.

(†) Deze dagteekening is zoowel door die zijner laatste - in de Theologische Werken uitgegeven - brieven, als door verschillende nasporingen zeker. Die van de levensbeschrijving - 1626 - is eene ongegronde bepaling van rabus, en komt dan ook in het bovengemelde afschrift niet voor. Verg. overigens de cranes lezenswaardig Iets over D. Rz. Kamphuyzen en zijn graf in zijne Letter- en Geschiedk. Verzameling, bl. 37 en volgg.

(*) Het verheugt ons eene vrucht van deze toevallig ontstane zamenwerking hier te kunnen aanbieden. Ook de lezer zal wel behagen vinden in dit lieve stukje, door den eerstgenoemden vertaald en door den tweeden herzien. Wij bevelen het Tijdschrift voor méér zulke bijdragen vriendelijk aan. De Red.

(†) Sage: volksverlelling, volksoverlevering.

(*) Deze voorstelling der Noord-Amerikaansche Indianen vindt men, zonderling genoeg, ook bij eenige Aziatische volken.

(*) Zie onder anderen de schoone lofspraak van carfenna, door j. van iperen uit het Latijn vertaald en medegedeeld in Bijlage O op zijn 200-jarig Jubelfeest der Nederl. vrijheid.

(*) De Uitgever van b.'s geschiedenis betitelt ze met den naam van ‘Sophismata.’

(†) De Heer groen van prinsterer in de inleiding op zijne Archives, hulde doende aan de betrekkelijke verdiensten van b.'s werk, noemt het echter den naam van geschiedenis weinig waardig en legt hem oppervlakkigheid, bitterheid, ongepastheid van vele uitvallen, hartstogtelijkheid, onbuigzaamheid en overdrijving ten laste.

(*) Munting, Bijzonderheden uit de tijden der Hervorming; voorrede.

(†) Van hengel, Geschiedenis der zedelijke en godsdienstige beschaving van Europa, IVe D.

(§) Bellarminus, aangehaald bij munting, bl. 7.

(**) Bossuet, Histoire des variations des Églises Protestantes, 2 v. 92.

(*) Brandt, Historie der Reformatie in Nederland. 12o. Ie D., bl. 102.

(†) Van hengel, IVe D., bl. 327.

(§) Het Tijdschrift de Protestant, XIc D., No. 1 en 3, 1831.

(*) Brandt, bl. 77.

(†) Boxhorn, Nederl. Hist., p. 129, 155 en 186. Over van casa, swalue, Kerkelijk Archief, door kist en rooijaards, IXe D., bl. 38.

(§) ‘Deventer’ vooral onder hegius, leermeester van erasmus, en ‘Groningen’ in het klooster Aduard onder wessel gansfort, en naderhand de Sint Maartensschool.

(**) Wessel gansfort, b. agricola, a. merula en zelfs erasmus waren kweekelingen van de Parijssche Universiteit.

(*) Zie, behalve de brieven van erasmus, ypey en dermout, Ie D., en ter haar, Gesch. der Kerkhervorming in Tafereelen, IIe D., bl. 106.

(†) Joannes carolus getuigt dit van Friesland. Talrijk waren hier de Doopsgezinden. Diest lorgion, Gesch. der Kerkherv., en blaupot ten cate, Gesch. der Doopsgezinden in Friesland.

(*) Volgens de praefalio voor zijne explicatio articulorum facultatis Theol. Lor., T. I, Lor. 1555.

(†) Behalve brandt, Ie D., bl. 196, angelus merula door w. moll, bl. 82 en verv

(*) A. merula bl. 22 en 52-58.

(†) Dat er aan die godsdienstigheid van karel nog al iets ontbrak, zegt ons b. zelf (Gesch. des Vaderl., D. V, bl. 173 en 174) en wordt nader bevestigd door de in onze dagen aan het licht gekomen bijzonderheden van zijne levenswijze in het klooster van St. Just bij Piacenza. Van filips, zijn zoon, geeft ons de verantwoording van willem I het noodige bescheid, dat ook van elders, onder anderen door hetgeen Engelsche Schrijvers van zijn verblijf in hun land melden, gestaafd wordt.

(*) Waren van zutphen, pistorius, merula niet geordend en gewijd?

(†) Met uitzondering van de spoedig onderdrukte gewelddadigheden der Wederdoopers in het o. klooster en te Amsterdam, doch die door de aanhangers van luther en zwingli zoo wel als door de Roomschgezinden afgekeurd werden, is hetgeen b. den Protestanten hier te laste legt, op Nederland onder de regeering van karel V niet toepasselijk, terwijl in Duitschland de opgestane boeren, wier grieven van burgerlijken aard waren, ook door Protestantsche Vorsten bestreden zijn.

(§) De overtollige kerksieraden en kloostergoederen werden hier te lande tot het voeren van den oorlog tegen Spanje en verder tot verbetering van scholen en eerdienst gebezigd. Het misbruik dat er vooral elders van de kerkelijke goederen gemaakt is, zal geen weldenkende goedkeuren.

(*) Sarpi over het Concilie van Trente.

(*) Friesland had dit regt bij het verdrag, waarbij het karel tot Heer aannam, bedongen. Diest lorgion, bl. 67.

(†) Hooft, Nederl. Hist., bl. 34, en bilderdijk, VIIe D,, bl. 29.

(§) Wagenaar V, en bilderdijk Ve D.

(*) De woorden hier bijgebragt zijn van den vertaler van m. crie's Geschiedenis der Hervorming in Spanje, te vinden op bl. 150 van het Ie D.

(†) Heeren, Histerische Werken, I Th. 1826.

(*) Bentivoglio, Historie der Nederl. oorlogen, Ie D., Ie B., p. 17.

(*) Strada, De Bello Belgico, p. 106.

(†) J. w. te water, Historie van het Verbond der Edelen.

(*) Vaderl. Gesch., D. VI, bl. 48.

(†) Hooft, Ned. Hist., bl. 98, 122. Ook bilderdijk, bl. 71.

(§) Brandt, bl. 336, 337, 341, 342. Diest lorgion, bl. 23, 24.

(*) Brandt, bl. 428, 429, 433. Ypey en dermout, D. I, bl. 67 en verv., vooral de 144e aant., en groen van prinsterer, Archives, § 1, T. II, p. 251.

(†) Strada, p. 259.

(§) Volgens te water in zijne Hist. der Herv. Kerk te Gent. Zie ypey en dermout, aant. 145.

(**) Bor, B. III, bl. 123. Verg. ook de aant. van Prof. tydeman, bl. 281, D. VII der Vad. Gesch. van bilderdijk. Het zou eene list geweest zijn barlaimont en zijns gelijken waardig.

(*) Hooft, bl. 157.

(*) Volgens vargas: ‘de ketters hebben de kerken gebroken, de Roomschen hebben er zich niet tegen verzet, dus allen aan de galg.’

(†) Volgens hooft; bilderdijk begroot het getal der gevlugten op 120,000.

(§) Hooft, bl. 167 en verv. Zie ook bl. 333 een staaltje van alya's overlegde wreedheid.

(**) Zie groen van prinsterer, Handboek, bl. 164.

(††) Bentivoglio, D. I, bl. 98.

(§§) Schiller, Geschichte des Abfalls der Verein. Niederlande in Sämmtliche Werke, 1838, B. VIII, S. 382.

(*) B. is van oordeel, dat alva door den Koning te hard behandeld werd en de belooning miste waarop hij door zijne trouwe dienst aanspraak had. Bl. 136.

(†) M. crie, Geschied. der Herv in Spanje, D. II.

(§) Gevallen als het offer van filips koele, overlegde, door fanatisme ondersteunde wreedheid, volgens kortelings geleden openbaar geworden stukken, medegedeeld in de Vaderl. Letteroefeningen, 1852, No. IX.

(*) Bilderdijk, D. VI, bl. 111 en 124.

(†) Opheld. en Bijvoeg. van 't XVIe D., bl. 264.

(§) Bl. 114.

(*) La Source et commencement des troubles, in het Nederduitsch overgezet met den titel van Grondig berigt enz., pag. 254.

(†) Utrecht. Zie bor, f. 207.

(§) Van den geest, die toen ons krijgsvolk en burgerij bezielde, levert de aanspraak van ripperda en de indruk daardoor te weeg gebragt, waaraan de volgende daden beantwoordden, een treffend voorbeeld op. Hooft, bl. 283.

(**) De Roomschgezinden werden evenmin als kerken en kloosters gespaard. Hortensius, een Priester, zag zijnen zoon voor zijne oogen slagten en het hart uit het lijf rukken.

(††) Bilderdijk, D. VI, bl. 153 en 154.

(§§) Hoe zwaar de moord van Naarden den gekwetste Spaansche soldaten op het hart lag getuigde hun geroep in doodstrijd: ‘o Aarde, o aarde!’ Brandt, bl. 707.

(*) Lumey en treslong hadden ieder een broeder op die wijze verloren.

(†) Bor, B. VI, bl. 310, 311. Hooft, bl. 289.

(*) Hooft, bl. 286, 290, 304, 305. De rijk was de eerste die in vijf jaren door den Spanjaard gespaard werd, op hope om de geheimen der Prinsgezinden uit hem te wringen. Verg. ook groen van prinsterers Handboek, 2e Aflev., bl. 173.

(†) Van den eenen kant door de Maleontenten en van de andere door imbyze, een man zonder eer of deugd, maar die de godsdienst misbruikte om in troebel water te visschen en zijne eigene grootheid op te bouwen, gelijk het gevolg heeft bewezen. Hooft.

(*) Fresneda, 's Konings biechtvader, die, volgens strada, tegen de harde maatregelen van alva, den Koning tot barmhartigheid en het schenken van vergeving vermaande. Hooft legt fresneda eene redevoering in den mond, die den trouwen vriend van zijnen Vorst en den waardigen dienaar van christus kenmerkt. Bl. 143.

(*) Zoo oordeelt s. stijl over filips II.

(†) Bl. 92, 108 en op andere plaatsen. Giften voor gewigtige diensten. Want de Vorsten gaven niets voor niets.

(§) Timeo Danaos et dona ferentes.

(*) Hooft, bl. 745 en 877, en bilderdijk, D. VII.

(†) Baudartius, Kerk. en wereldl. Gesch., B. XIII, bl. 134 en 135.

(§) Bilderdijk wijst zelf het groote misbruik aan, dat van het crimen laesae majestatis (misdrijf van hen die geen ander kwaad gedaan hebben, dan het ongeluk te hebben den Vorst te mishagen) gemaakt werd; bl. 99. Op de vraag, wat moeten zij maken die men gedelegeerde regters geeft, antwoordt een Italiaansch regtsgeleerde: hun testament; en hoe roekeloos vargas en hessels voortsloegen is bekend genoeg.

(*) Op St. Domingo waren van een millioen Indianen, zestig jaren na de ontdekking, nog 150 over.

(†) M. crie, D. II.

(§) D. VIII, bl. 251. Hebben Vorsten niet óók pligten te vervullen?

(*) De Heer van hall heeft echter rrederode op veel punten met succes verdedigd.

(†) Vier brave Edellieden, volgens bilderdijk, D. VI, bl. 79.

(*) Zie wat hij zelf daarvan zegt in zijne verantwoording tegen den Spaanschen ban.

(*) Ook in latere dagen liet zich die hemelsche tusschenkomst in hagchelijke oogenblikken niet wachten. Een voorbeeld daarvan leverde de aanvang van het jaar 1586 op: toen, na de nederlaag bij Boxum, Friesland op het punt stond om vermeesterd te worden, dwong eene plotseling ingevallen dooi den diep ingedrongen vijand tot den terugtogt, hetwelk de geschiedschrijver reyd, Hist. der Ned. Oorl., bl. 96, te regt noemt: ‘eene zonderlinge voorziening en genade van God.’

(*) De Japansche huisëigenaars heeten tassero's; zij zijn in den drokken tijd altoos op Decima en doen dienst als dwarskijkers der tolken.

(†) Eens slechts werd mijn kok, des avonds bij het verlaten van Decima - waar geen Japanner vernachten mag - door den Voelderman met een stukje boter onder zijn kleed betrapt. De arme kerel werd dadelijk bij mij teruggebragt en bekende zijn misdrijf, maar bragt tot zijne verschooning bij, dat hij de boter als medicijn voor zijne vrouw, die ongesteld was, had meêgenomen. Ik weet niet tegen welke kwaal hij een dergelijk middel aanwendde; dat hij de waarheid sprak was echter wel zeker. Een paar dagen te voren had mij een der beschaafdste tolken ook om een stukje pekelvleesch tot geneeskundig gebrnik voor zijn kranken vijf-en-zeventig-jarigen vader verzocht. De Compradoor die mij den kok bezorgd had, was over zijne misdaad ten boogste verontwaardigd, en wilde hem voor altijd van het eiland verjagen; maar ik had medelijden met den man, en door mijne voorspraak kwam hij er af met drie dagen verbanning van Decima, benevens eene afkorting op zijne verdienste, die de Compradoor wel in zijn eigen zak zal gestoken hebben.

(*) Een theil is ongeveer f 1.60.

(*) Sackie is de Japansche sterke drank, die uit rijst gestookt wordt en omtrent als verschaalde Madera-wijn smaakt.

(*) Het complimenttouwtje is een half rood, half goudpapieren koordje, waarmede alles, wat als geschenk wordt aangeboden, omwonden wordt.

(*) Even vóór mijn vertrek kocht ik een grooten os voor 35 theil (f 56); ik mogt die aan boord niet slagten vóór ik de baai verlaten had. - Het dier kon zich aan het gezigt der Europeanen maar volstrekt niet gewennen en was, hoewel goed vastgebonden, een gevaarlijke passagier; ik liet hem toen wij onder zeil waren maar dadelijk den genadeslag geven. Hoewel de meeste Japannezen de godsdienst van buddha belijden, geloof ik toch dat het eten van ossenvleesch minder verboden is uit bijgeloof, dan wel om geene ossen aan den landbouw te onttrekken.

(*) De thechuizen, zoo als men er een groot aantal in Nagasacki vindt, zijn een middelsoort tusschen koffijhuizen en bordeelen. Vele Japanners bezoeken dagelijks de theehuizen, even als men in Europa een koffijhuis bezoekt, zonder zich ooit met de zich daar bevindende vrouwen, waarvan er doorgaans 30 of 40 in elk huis gevonden worden, te bemoeijen. De theehuizen zijn tweeërlei: enkel of dubbel; dat wil zeggen minder of méér fatsoenlijk, waardoor er dan ook enkele of dubbele tajor zijn. Het onderscheid bestaat daarin, dat men al wat tot een dubbel huis behoort, dubbel betaalt.

(*) Dan. xii: 3, naar de vertaling van van der palm.

(*) De tooverij van het verbranden van iemands beeldtenis in was, bestond in het steken op de plaats van 't hart, of in 't verbranden, met zekere plegtigheden en 't uitspreken van zekere woorden, van afbeeldingen in was, gelijkende naar de personen, die men wilde schaden. Deze ellendige beschuldigingen van tooverij werden onder hendrik III, gedurende de Ligue en zelfs in 't laatst der regering van lodewijk XIV vernieuwd.

(*) De nagedachtenis van de marigny werd spoedig weder in hare eer hersteld; zijne bezittingen werden aan zijne gade teruggegeven, en voor hem een soort van verzoenend standbeeld in het paleis van Justitie opgerigt.

(†) De Graaf van valois, eenigen tijd na de ter dood brenging van de marigny, door eene pijnelijke kwaal aangetast zijnde, beschouwde die als eene straf des Hemels, en deed in Parijs aalmoezen uitdeelen met bevel om tegen de armen te zeggen: ‘Bidt God voor de ziel van enguerrand de marigny en het heil van den Graaf van valois.’ - Hij stierf nog binnen 't jaar na den dood des Staatsdienaars.

(*) Voorgedragen in de Vergadering van het Departement Middelburg, der Maatschappij Tot Nut van 't Algemeen, den 9den Februarij 1853.

(*) Groote heer.

(*) Borassus flabelliformis.

(*) Op de in vorige jaargangen geplaatste negen redevoeringen over de oude volken zouden nog vijf over de Israëliten volgen. Eerst echter zouden deze (gelijk met die over de Egypters en die over de Babyloniërs en Assyriërs geschied was) geheel nieuw bewerkt en tevens verrijkt worden met de resultaten van het laatste en zoo belangrijke wetenschappelijk onderzoek, van de geschiedenis van het merkwaardigste volk der wereld en hun voorvaderlijk land. Te midden van zoo vele werkzaamheden weggerukt mogt de onvermoeid werkzame man dat plan niet volvoeren; gelijk zoo veel anders, bleef ook dát door zijnen onverwachten dood onafgedaan. Terwijl intusschen de nagelatene betrekkingen geene vrijheid hebben deze redevoeringen aan de lezers der Vaderlandsche Letteroefeningen te onthouden, gevoelen zij zich echter tevens verpligt, voor de eer van den geliefden overledene, te herinneren, dat deze redevoeringen reeds vóór ruim veertien jaren werden opgesteld.



Leur, den 8 Julij, 1853.

g.h. van senden.

(*) Deut. xix: 21.

(*) Rigt. viii: 22.

(*) Zie spinoza, Tractat. Polit., II, 30.

(*) Zie The Alhenaeum van April 1853, p. 408 en volgg.

(*) Wie meenen mogt uit de plaatsing van dit stuk te moeten afleiden, dat wij voorstanders zijn van de voortduring der slavernij zou zich vergissen. Wij zeggen met den dichter:

Wat gruwel, groote God! de mensch den mensch verkoopen! 




Dat zijn ook de gevoelens van den Heer verwey. Maar het is noodig en nuttig de verschillende gezigtspunten te kennen uit welke eene zaak, waaromtrent de denkbeelden nog steeds verre uiteenloopen, beschouwd kunnen worden, en de resultaten der vergelijkingen van den geleerden burmeister komen ons dáárom te merkwaardig voor, om ze niet aan onze lezers mede te deelen. Mogt iemand kracht en lust gevoelen om den grooten Geoloog te wederleggen; het zal ons zeer aangenaam zijn wanneer ook hij dit Tijdschrift met de vruchten van zijne wetenschap verrijkt.



De Red.

(1) Men zie over de Kosmographie van Genesis, buttmann, Mythologus, Ir Th., en over die der Oostersche volken en der Grieken, j.h. voss, Ueber die Gestalte der Erde nach den Begriffen der Alten, en uckert, Geographie der Griechen und Römer, Ir und IIr Th.

(2) Pseudo plutarchus de Placit. philos. III.

(3) j.h. voss, Ueber die Gestalte der Erde nach den Begriffen der Alten.

(4) Arist., de Coel., II, 13.

(5) Placit. phil., II, 13, 24.

(6) H. ritter, Geschichte der Ionische Philosophie. Vergel. diod. Sic. I, 7.

(7) Euseb., Praep. Evang., I, 6.

(8) Ibid.

(9) Zie de mededeeling van endemus in Simplicius Com. arist. de Coel.

(10) Simplic. Com. arist. de Coel., p. 497.

(11) Placit. phil., III, 10.

(12) Placit. phil., apud euseb., Praep. Evang., I, 8

(13) Origenes, Phil., eap. 10.

(14) Men zie hierbij de bewijzen van aristoteles (de Coel., II, 14) voor de bolvormigheid der aarde.

(15) Hist. Nat., II, 19, 20.

(16) Arist., de Coel., II, 13.

(17) Griechenlands erste Philosophen, S. 448.

(18) Ueber das Verhältniss des
copernicus zum Alterthums.

(19) Arist., de Coel., II, 13.

(20) Ibid.

(21) Arist., de Coel., II, 13.

(22) Geschichte der Griechisch Römische Philosophie, 1r. Th.

(23) Plin., Hist. Nat., II, 20.

(24) Placit. phil., II, 13. Eclog., p. 530.

(25) Eclog., p. 526.

(26) Metaph., II, 4.

(27) De Platonico Systemate etc.

(28) Metaph., I, 3.

(29) Arist., de Coel., II, 13.

(30) Placit. phil., II, 13.

(31) Geminus, Astr., c.l.

(32) Herod., IV, 42.

(33) Cicero, Acad. prior., 11, 39.

(34) VIII, 85.

(35) Placit. phil., III, 9.

(36) III, 13.

(37) Tusc., V, 3.

(38) Ecloy., 1, 16.

(39) Arist., de Coel., II, 13.

(*) De uitvinding der decoratiën wordt elders toegeschreven aan den bouwmeester inigo jones te Oxford, en in 1605 geplaatst.

De Vert.

(1) Arist., de Coel., II, 13.

(2) Zie
karsten, Fragm. xenoph. Victor cousin, Nouveaux fragments philosophiques. Sur xenophane, vergeleken met arist., Xenophanes, Melissus et Gorgias.

(3) Zie riaux, Fragments de parmenide en arist., Xenophanes, Melissus et Gorgias.

(4) Placit. phil., II, 13.

(5) VIII, 77.

(6) Karsten, Fragm. xenoph., V, 203.

(7) Bij euseb., Praep. Evang., p. 24.

(8) Placit. phil., II, 20.

(9) Proel. in Tim., p. 141.

(10) Arist., de Coel., III, 2, en uitvoeriger II, 13.

(11) Placit. phil., II, 8, en euseb., Praep. Evang., XV, 39.

(12) Com. arist., de Coel., f. 91.

(13) Plut., Lysand, c. 12.

(14) Placit. phil., III, 13. Euseb., Praep. Evang., XV, 30.

(15) Plut., de fac. in orbe Lunae, c. 19.

(16) Placit. phil., II, 21.

(17) Leg., p. 967, E.S.

(18) Diog. laërt., II, 40.

(19) Diog. laërt., IX, 31. Stob.: Eclog., p. 356.

(20) De rei rust, III, 5, 15.

(21) Placit. phil., III, 12.

(22) Placit. phil., III, 10.

(23) Arist., de Coel., II, 13.

(24) Placit. phil., III, 10.

(25) Arist., de Coel., II, 13.

(26) Stob., Eclog., p. 576.

(27) Arist., Meteor., I, 1.

(28) Stob., Eclog., p. 550.

(29) Diog. laërt., X, 91.

(30) II, S. 139.

(31) II, S. 40.

(32) Schriften der Berl. Acad., 1830.

(33) S. 71.

(34) S. 121.

(35) Acad. Quest., II, 39.

(36) Quest. Plat., VIII, 3.

(37) De Coelo, II, 13.

(38) Tim., p. 40, Ed. S.

(39) Phedrus, p. 246, E.S.

(40) Phedo, S. 108, E. S

(41) Schleiermacher, Anmerk. Staat.

(42) Quest. Plat., c. 8, en in Vita numa, II.

(43) Leg., p. 822, E.S.

(44) De Augm. Scient., III, 4.

(*) De Europeanen in Japan voegen altijd het woord man achter het beroep dat iemand uitoefent; zoo is stofman, de leverancier der stoffen, die wij noodig hebben; verder heeft men lakman, porceleinman, strooman, spekman, vischman, waterman, enz. Het woordje sang achter iemands naam is zoo veel als bij ons Mijnheer of Mejufvrouw, want het wordt voor de beide geslachten gebruikt; zoo beduidt hakwya-sang, Mijnbeer hakwya; wakamoerasakie-sang, Mejufvrouw wakamoerasakie, enz. Men noemt nooit een fatsoenlijk Japanner bij zijnen naam, zonder er sang achter te 2voegen.

(†) Alle vertrekken in de huizen zijn met fraai gevlochten, dik gevulde matten belegd; daarom is het steeds gebruikelijk, dat men, alvorens binnen te gaan, zich van zijn schoeisel ontdoet, dewijl men de met matten bevloerde grond tot zitplaats gebruikt. Wie het vooruitzigt heeft eene Japansche woning te moeten binnentreden, zorge dus geene sous-pieds onder zijn pantalon te hebben.

(*) Sackie is, zoo als ik reeds vroeger gemeld heb, de Japansche sterke drank, die van rijst gestookt wordt en als verschaalde Madera smaakt; in bedwelmende kraeht staat hij ook nagenoeg met dien wijn gelijk. Elk Japanner zelfs de vrouwen gebruiken hem; ook worden de meeste spijzen met eene meerdere of mindere mate er van toebereid. Vele Japanners zijn aan de sackie verslaafd, en mogen gerust als bepaalde dronkaards beschouwd worden. De Europeanen op Decima noemen deze lieden; sackineurs of sackiencerders.

(1) Het gevoelen van böckh en van a. von humboldt, dat gruppe getracht heeft in zijn geschrift te wederleggen, werd in onzen tijd door de meest bevoegde geleerden voorgestaan, zoo als door fries en ritter in hunne
Geschiedenissen der Wijsbegeerte, door brandis en zeller in hunne werken over dit zelfde onderwerp, door lindau, stallbaum, schleiermacher, letronne, cousin en vooral door den naauwkeurigen henri martin, in zijne Études sur le Timée de Platon. De laatste vertaler van de Timeus, f.w. wagner, is van dezelfde denkwijs, terwijl de vroegere meening van l. ideler, waarop gruppe zich voornamelijk beroept, in den jongsten tijd niet gedeeld is dan door carové in zijne Vorhalle des Christenthums oder die letzten Dingen der alten Welt. Hoe het zij, de voortreffelijke voorstelling van zijn gevoelen door gruppe was wel de meesterlijke wederlegging van böckh waardig. Men vergelijke met de Untersuchungen van böckh, zijne verhandelingen: de Min. et Legibus, de Platonis Systemate etc., en zijne geschriften Over de vorming van de wereldziel in de Timeus, (in creuzers en daubs studiën) en over philolaus.

(2) Arist., de Coelo, II, 13.

(3) De Arch., IX, 14.

(4) Hist. Nat., II, 8.

(5) Ueber das Verhüllniss des copernicus etc., S. 443. Anm.

(6) Comm. in Tim., p. 307, ed. tabe.

(7) Simp. ad. arist. Phys., S. 64, b.

(8) Sen., Quest. nat., VII, 3.

(9) A. von humboldt, Kosm., II, 196.

(10) Arist., de Coel., II, 12.

(11) Hist. Nat., II, 24.

(12) De Gen. anim., III.

(13) Arist., de Coel., III, 13.

(14) Almag., I, 4.

(15) Simpl. ad Coel., p. 119.

(16) Ptol., Hypoth., I, 1.

(17) Plut., de Exil, p. 604.

(18) Simpl. ad Coel., p. 91.

(19) Plut., de fac. orb. Lun.

(20) Plin, Hist. nat., II, 19.

(21) Arist., de Coel., II, 13.

(22) Eclog., p. 440.

(23) Strab., II, p. 194.

(24) Plin., Hist. nat., II, 108.

(25) Idem, II, 68.

(*) De eerste dezer Redevoeringen over de Israëliten, de Wetgeving, werd geplaatst in No. X van dezen Jaargang (bladz. 405). De derde, het rijk Israël, en de vierde, het rijk Juda, zullen over een paar maanden volgen.



Leur, den 7 Nov. 1853.

G.H. van Senden.

(*) I Sam. viii: 5.

(*) Ruth i: 1; jes. xvi: 8, 9, 10; II Kon. iii: 4.

(†) Exod. xv: 15.

(§) Gen. xxxvi: 31-39.

(*) II sam. viii: 5, 6.

(*) II sam. xxiii: 15.

(*) De Salomonische tempel was niet groot. Hij was slechts 60 ellen lang, 20 breed en 30 hoog. Het Heilige der Heiligen besloeg 20 ellen van die lengte en was dus een vierkant; het Heilige de andere 40 en was dus een langwerpig vierkant, tweemaal zoo lang als breed. - Aan drie zijden was de tempel omringd door gebouwen van 15 ellen hoogte. Voor den ingang des tempels twee kolommen Jachin en Boas.

(1) Vide Hooft, Nederl. Hist., in fo., bladz. 309. Uitgave van 1703.

(2) In Maart; zegt witsen geysbeek in de aant. op den Y-stroom van antonides, bladz. 231.

(3) Waarschijnlijk de Sloterdijk.

(4) Honderd-en-vijftig, volgens hooft.

(5) 't hoen was maar een eenvoudige huisman (boer).

(6) Pizarro, met een handvol volks, onderwierp bijkans geheel Peru aan zich door de magt der vuurwapenen. 't hoen was hier eenigermate in hetzelfde geval als pizarro; want de Spaansche ruiters hadden maar speren en zwaarden, en waren dus weerloos; vermits zij niet voortkonden, evenmin te voet als te paard.

(7) ‘Een rak dyx, daar ter zyde geen' uitvlucht was’; schrijft hooft.

(8) Van zestien roeijers en twee stuurlieden, waaronder, denkelijk, 't hoen-zelf.

(9) Een Spaansch veldoverste, ‘de Baroen van Liques’, verzocht hem bij zich en zond hem daartoe een vrijgeleide. 't Hoen schroomde niet te gaan, en kwam er goed af. Toen de Baroen zag, dat hij maar een eenvoudige huisman was, bood hij hem eenige geschenken, waarschijnlijk ook geld aan. 't Hoen wees die bescheiden af, maar niet de gunst des Baroens, als hij eens in gevaar kwam. Dat gebeurde en de Baroen maakte, dat hij zijne vrijheid terugkreeg. Men weet inderdaad niet wien men in dit geval het méést moet bewonderen. Misschien gevoelden de Spanjaarden zich aan 't hoen verpligt voor de harde maar gewigtige les die hij hun gegeven had; de les: dat men in ons lage Land, nu er vuurwapenen bestonden, de ruiterij opöfferde wanneer men die uitzond buiten magte om weêrkeerig op een goeden afstand nadeel toe te brengen. - De Spaanschen hebben overigens te Haarlem, helaas, ontzettend wraak genomen.

(*) I Kon. xii: 4.

(*) 1 Kon. iv: 21.

(*) I Kon. xii: 4-14.

(*) I Kon. xii: 24.

(*) De eijns van Moab was op jaarlijks 100,000 lammeren en even zoo veel rammen met de wol, bepaald. Zij werd tot de tijden van achab voldaan.

(*) I Kon. xii: 27-29.

(*) II Kon. xv: 16.

(*) II Kon. xvii: 3.

