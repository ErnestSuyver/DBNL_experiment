
   
        
           
               Rhetorica, dye edele const van welsegghene
               Jan van Mussem
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Rhetorica, dye edele const van welsegghene van Jan van Mussem uit 1553.
               
               
                   
                       fol. 12v: viremde → vreemde: ‘nyeuwe saken, oft vreremde saken, oft die den audituers selue’.
                       fol. 18v, 19r: ten behoeve van de leesbaarheid is de kop die begint onderaan fol. 18v in zijn geheel op fol. 19r geplaatst.
                       fol. 21v: ghelijckeewijs → ghelijckerwijs: ‘Want ghelijckerwijs dat het officie van eenen’.
                       fol. 24r: mogben → moghen: ‘ghelijckenessen die wij moghen by brenghen’.
                       fol. 26v: vulllen → vullen: ‘Wij hebben nv (so wij hopen) wel ende te vullen betooghet’.
                       fol. 26v: Innentie → Inuentie: ‘Als wij in deser manieren duer ons Inuentie al onse saken gheuonden’.
                       fol. 28r: rDie → Die: ‘Die derde maniere van causen Iudiciael’.
                       fol. 33v: accuseerderee → accuseerder: ‘den heesscher oft accuseerder grootelijcx mochte ghediffameert’.
                       fol. 34r: claerlijek → claerlijck: ‘Ende twelcke so claerlijck ghebleken es’.
                       fol. 35r, 36r, 38r, 39r: een deel van de tekst is moeilijk leesbaar. Dat is hier aangevuld aan de hand van een herdruk uit 1607, exemplaar Universiteitsbibliotheek Amsterdam, signatuur: OTM: OK 61-2519.
                       fol. 35v: verweeeder → verweerder, aeu → aen: ‘verweerder het fayt kent, ende aen hem neemt’.
                       fol. 35v, 36r: ten behoeve van de leesbaarheid is de kop die begint onderaan fol. 35v en doorloopt op fol. 36r in zijn geheel op deze pagina geplaatst.
                       fol. 36r: defrnderen → defenderen: ‘Maer wil hem met eenighe andere saken defenderen’.
                       fol. 39r: daeer → daer: ‘moghen weten oft nyet, daer naer oft hi’.
                       fol. 39v: uiet → niet: ‘voort oft hi niet en heeft moghen weten’.
                       fol. 47r: hatmen → datmen: ‘seer wel die welcke so scrijft, datmen wt sommige’.
                       fol. 57v: Grieckeu → Griecken: ‘Also segtmen dat die Griecken maecten een peert’
                       fol. 58r: gedestrueeet → gedestrueert.: ‘De Griecken hebben Troyen gedestrueert.’.
                       fol. 62r: een deel van de tekst is moeilijk leesbaar. Dat is hier tussen vierkante haken aangegeven.
                       fol. 70r: Ooorconden → Oorconden: ‘ghemeene plaetse es: Oorconden. Daer op maect’.
                       fol. 72r: vandrn → vanden: ‘Dese ende deser ghelijcke plaetsen zijn vanden personen’.
                       fol. 72v: Ohelijck → Ghelijck: ‘Ghelijck als yemandt yet gheseyt soude hebben’.
                       fol. 78r: vergadeeinghe → vergaderinghe: ‘Consistorie, raetscamer, oft vergaderinghe’.
                       fol. 78v: Coutaminatie → Contaminatie: ‘Contaminatie, een beuleckinghe’.
                       fol. 79r: bedederuen → bederuen: ‘Destrueren, breken, bederuen’.
                       fol. 79v: liefdr → liefde: ‘Dilectie, liefde’.
                       fol. 79v: nederdruypingke → nederdruypinghe: ‘Distillatie, nederdruypinghe’.
                       
                   
               
           
           
           
               muss004rhet01_01
               DBNL-TEI 1
               
                   2018 dbnl / Jan van Mussem
               
           
           
               
           
           
               
                   
                   exemplaar Universiteitsbibliotheek Gent, signatuur: BHSL.RES.0431, scan van Google Books
               
               Jan van Mussem, Rhetorica, dye edele const van welsegghene. Philips de Lens, Brussel 1553
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Rhetorica, dye edele const van welsegghene
               Jan van Mussem
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Rhetorica, dye edele const van welsegghene
               Jan van Mussem
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2018-09-14
               
                   RK
               
               colofon toegevoegd
           
       
   

Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Jan van Mussem, Rhetorica, dye edele const van welsegghene. Philips de Lens, Brussel 1553
 
Zie: https://www.dbnl.org/tekst/muss004rhet01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 




{==I==} {>>pagina-aanduiding<<}

¶ Rhetorica dye edele Const van welsegghene. Ghenomen wt die oude vermaerdtste Rhetorisienen ende Orateuren, als Cicero, Quintilianus, ende meer andere. Nyet alleene goet, eerlijck ende oorboorlijck: maer ooc bouen alle dinghen nootsakelijc voor alle ionge Rhetorisienen Practisienen, Dichters, Procureurs, Tael lieden, Clercken, Notarissen, Aduocaten, Orateuren, ende generalijck voor alle menschen die eenighe materien oft causen, van wat saken dattet si, lichtelijc willen vinden, constelijc oordineren, crachtelijc, soetelijc, bequamelijc, ende oueruloedelijc wtspreken, Tsi by ghescrifte te stellene, oft verbalijck te vertooghene: met een verwonderinghe ende welbehaghen vanden ghenen die dat hooren sullen. Ouerghestelt wt den Latijne in gemeender Vlaemscher spraken. By M. Jan van Mussem, Residerende te Wormhout in Westulaenderen.
¶ Item noch een seer profitelijc Vocabilarius, van vreemde Termen, betooghende hoe men die spreken ende gebruycken sal.



    
{==II==} {>>pagina-aanduiding<<}

    ¶ Copie vander Priuilegien

KAerle by der gracien Goods Roomsche Keyser, altijt vermeerdere des rijcx, coninc van Castilien, Arragon. &c. Nae dien dat voor ons ghebleken is die approbatie van desen tegenwoordighen boecxken, interdiceren ende verbieden wij allen boecprenters ende librariers tselue na te drucken, vercoopen oft doen vercoopen, binnen den tijt van drie iaren naestcomende, Opte verbuerte van. xx. Karolus guldenen, ende vanden voorscreuen boecken, tot profijt van sine Maiesteyt 
Ghegeuen tot Bruessele, den. x. dach van Meye, anno. xv.c.Lij.
¶ Ondergeteekent Philips de Lens.




    
{==1r==} {>>pagina-aanduiding<<}

¶ Tot den goetwillighen Leser.

AEnmerckende wt dye Oude Chronijcken, hoe die vander Vlaemscher tongen altijts vele prijselijcke ende seer by ongeloouelijcke grote saken, so wel in tijde van payse, als in fayte van oorloghen ghedaen hebben Ende hoe nv in Vlaendere alle goede consten besocht ende vermenichfuldicht worden. Bouen dien hoe die vlaminghen een sonderlinghe gratie hebben vander tonghen, bouen vele andere natien om alle talen fraylijc te moghen spreken. So hebben wi voor ons ghenomen een sonderlinge goede profitelijcke ende nootsakelike onderwijsinge, onsen goetwillighen vlaemschen constbeminders, int corte te bescrijuene. Te weten, die Const van wel seggene. Rhetorica genaemt. De welcke waert sake dat si in Vlaendere so wel ondersocht ware, ende so volmaectelike gebruyct alsmen daer vele af spreect, ende ghelijc daer alderhande ander goede consten perfectelike besocht ende gehanteert zijn Ic en weet niet oft dye vlaemsche natie voor eenighe andere ter werelt in consten soude mogen wijcken. Maer ghelijck in eenen vruchtbarighen ackere, al wat daer ghesaeyt oft geplant wert, het sal wel lichtelijck wassen, ende vermenichfuldighen. Dicwils sullen oock dye quade cruyden vermeesteren, ten si datmen duer een neerstige 
{==1v==} {>>pagina-aanduiding<<}
voorsienicheyt dye selue weere, ende dye goede cruyden beware. Also is oock van onse Vlaemsche tonghe, want si tot alderhande spraken wel bequaem is, daerom wort si ooc vanden wtlantsche spraken menichfuldelijck ghecorrumpeert als wij twee, drie, oft meer talen leeren ende spreken willen. Daer wy al ons leuen lanck, ons eyghen moeder tale te rechte nyet spellen, lesen, spreken noch verstaen en konnen. Dus coemt dat wij dye in alle andere Consten fray zijn, ende excellent, alleenlijc inde edele Rhetorica, tot welcke wy alder best bequaem zijn, aldermeest negligent ende onuolmaect beuonden worden, duer die groue ignorancie van ons grammatica, dat is die const van een goede suyuer tale, tsi vlaemsche oft andere, wel ende perfectelijc te konnen spellen scrijuen, lesen, spreken ende verstaen, sonder twelcke tot die edele Rhetorijcke nyemant bequame wesen en mach. Niet dat ic hier spreken wil van die ongheleerde Rhetorijcke, dat is die ongheschicte dichtinge, diemen nv dagelicx in Vlaendere seer gebruyct, twelcke altijts ende in alle spraken wel een seer genoechlike const geweest is. Noch tans vanden ongeleerde dichters, dicwils schandelijcke misbruyct, meynende Rhetorijcke te wesene een onuerstandele rijminghe, oft een const van veel segghene, ende nyet van wel segghene. Maer ic spreke van die goddelijcke const van wel ende geschictelijcke te segghene met crachtigher spraken ende redene, tsi in dichte, Rijme, oft prose want wij nyemant berispen en willen. Die welc
{==2r==} {>>pagina-aanduiding<<}
ke const so goet, so eerlijck, ende soo oorboorlijck is datment nemmermeer te volle en soude mogen bescrijuen. Wij lesen, hoe daer so menige schoone costelijcke stadt gesticht is gheweest, so menighe felle bloedige oorloghe ghepayseert ende neder gheleyt, so menighe vrome, goede, eerlijcke, ende profitelijcke ghemeynschappen verbonden ende vrientschappen gemaect, ende al duer dye onuolprijselijcke const van wel segghene. Anders hoe hadden die eerste stichters der steden, den ruyden ongheleerden volcke moghen persuaderen, om ouer een te dragene? Om een sonderlinghe volck te wesene? ende om den wetten te obedierene, ten hadde geweest duer een sonderlinghe const ende cracht van wel seggene? Bi den welcken ghenoech blijct, hoe die Rhetorica wt goeden ende eerlijcken causen, alder eerst gesproten is. Want so wij lesen, die menschen leefden voortijts den meesten deel als wilde dieren, met crachte des lichaems meer dan met die redelicheyt haer seluen generende, elck na zijn eygen inclinatie ende quade begheerte. Gheen seker religie oft godsdienst en was daer, gheen wettelijcke huwelijcken, gheen sekere kinderen, geen wet, noch recht, maer elck was zijn lichamelijcke crachten misbruyckende na dat hem die verblinde begheerlicheyt treckende was. In welcke tijden sommige wijse mannen, in diuersche plaetsen, beuonden hebbende, by langhere experientie, wat daer helpen oft beletten mochte om yet yemande te persuaderene, si hebben ghenoteert 
{==2v==} {>>pagina-aanduiding<<}
wat si int welsegghene, doen oft laten moesten. Daer toe aenmerckende hoe smenschen verstant wel tot alle saken bequaem wesen mochte waert dat si redene oorboorden. Si hebben begonnen te onderwijsen ende te leeren vele diuersche consten ende scientien, betooghende wat daer goet, wat oorboorlic, ende wat eerlick es. Ten eersten duer die ruydicheydt ende beestelick onwetentheyt is het volck wederspoorich geuallen. Maer ten eynde duer die soete Eloquentie ende constige sprake der wijser mannen, bi die redene ghetrocken wesende, zijn si van wilde ongenadige menschen, tam ende goedertieren gheworden. Wat een groote cracht der eloquentie es ditte? Dat sie die wilde menschen van haer oude ghewoonte tot een andere maniere van leuene, so haestelijc bekeeren can? En twelc noch meer es, die selue menschen steden gemaect hebbende, dat si trauwe bewaren, rechtueerdicheyt onderhouden, ende anderen van selfs leeren onderdanich wesen? Dat si ooc niet alleen pijne ende labeur doen voor tghemeen weluaren, maer ooc haer eygen leuen te pande stellen? Hoe hadde dit moghen gheschieden, haddent dye wijse mannen duer een sonderlinghe const van wel segghen, den ongheleerden volcke also niet konnen persuaderen. Niemant voorwaer die van selfs machtich was en hadde sonder fortse oft bedwanck, daer toe te brenghene gheweest, om eenen anderen ghelijc te wesene, dien hi met crachte hadde moghen verwinnen, ten hadde gheweest duer een 
{==3r==} {>>pagina-aanduiding<<}
soete statelijcke, crachtighe maniere van sprekene. Van sulcken duechdelijcken ende eerlijcken beghinsele, heeft die Rhetorijcke haren oorspronck ghenomen. Ende heeft altijts vanden beghinne tot nv toe, den menschen ontsprekelijcke veel goets ende profijts voortghebrocht, ende bewaert, also dat wel by ontellijcke vele exempelen blijcken soude, waert niet te lanck om hier te verhalene.
Maer mi dunct dat ic nv hore van eenige waen wijse menschen die dese edele const seer misprijsen, seggende, hoe duer die const van welsegghene dicwils die quade menschen gerechtueerdighet werden, die goede ghecondemneert, veel beroerten ende oorloghen verwect. En dat si nyeuwers toe bequamer es, dan om een quade cause goet te makene, oft een goede quaet.
Daeromme sullen wy oock die selue schouwen Wat hoor ick? sullen wy oock nv nyet meer eeten noch drincken, want sommighe menschen daer af sieck gheworden zijn? Noch in gheen huysen woonen, want si somtijts oock dye inwoonders doot vallen? Noch ooc gheen messen smeden, om dat dye moorders de selue misbruycken? Wie esser hi en weet seer wel, datmen een goede sake ooc welc qualijc gebruycken mach? Vier ende water moghen oock misbruyct worden, sonder die welcke wij nochtans niet leuen en moghen. Ja segghen si, al soude die eloquentie somtijts goet ende profitelijc mogen wesen nv ter tijt es si quaet ende schadelic der gemeenten 
{==3v==} {>>pagina-aanduiding<<}
Wt causen, want die menschen nv seer tot zueringhe, lueteringhe, ende onrechtueerdicheyt ghenegen zijn, so dat wij dicwils sien, hoe si hem niet en schamen, met lueghene teghen die warachticheyt te stellene. Oock zijn die sommige van hemlieden haer causen so constelijc seggende, dat si den gheleerden mannen ghenoech te doene maken, so dat si oock die alder rechtueerdichste causen, qualijc genoech tegen haer cauillatien, defenderen connen. Ja die alle wijsheyt ende goede scientien verachten, alleenlic op haer eloquentie betrouwende, dien sietmen dicwils int segghen den meesten prijs gheuen. Bi dien coemt dat sulcke clappers naer die ghemeyne opinie, ende oock naer haer selfs goetduncken, weerdich zijn, een ghemeynte te regierene. Bi den welcken als daer sulcke stoute verwaende menschen totten regimente toegelaten worden, groot iammerlijc ongheual, inder ghemeynten geschieden moet. Wie en soude nv met rechte die Eloquentie niet haten, daer ons so vele quaets af comende is? T es sterckelijc gheargueert, maer te vergheefs. Ist dat nv ter tijt, die stoute verwaende menschen alleenlijck op haer Eloquentie ende const van segghene, betrouwende, dye simpele menschen bedrieghen, den gheleerden moeylic zijn, ende trechte corrumperen, hoe soudemen beter ende stercker cause oft redene moghen allegieren, dat oock daeromme sonderlinghe nv ter tijt, die const van wel segghene, seer goet, profitelijc, eerlijc, ia ende aldermeest nootsake
{==4r==} {>>pagina-aanduiding<<}
lijc is. Want hoe onweerdeliker die quade stoute menschen, so goede ende so eerlijcke een sake misbruycken, tot grooter schaden ende achter deel vander ghemeynten, so vele te neerstelijcker moetmen metter seluer const henlieden wederstaen; den simpelen ende der ghemeynten te hulpe comende. Op dat die quade tot bederffenisse vanden simpelen ende van alle tgemeynte niet machtich en worden. Twelcke eenen yegelijcken bysondere, ende ooc generalijc alle der ghemeynten aangaet: Om bi dien rustelijc, eerlijck ende ghenoechlijc te moghen leuene. Voorwaar God die schepper alder dinghen en heeft den mensche gheen meerder onderscheet ghegeuen, vanden anderen stommen dieren, dan die const van sprekene. Want wij sien veel andere dieren, veel grooter, veel stercker, veel snelder, dan die mensche. Sy connen in corten tijt, ende sonder van yemandt gheleert te wesene, gaen swemmen, eeten, vlieghen, si zijn van selfs ghecleet, ende oock ghewapent. Si beiaghen hem lichtelijck den cost, daer de menschen so vele labuers om doen. Oock konnen si haer holen ende nesten maken, huer ionghen opuoeden, huer spijse tegen den winter vergaderen . Bouendien doen si noch sommige sakenn, den menschen niet mogelijc om na te volgen, als was ende honich te maken, so dat vele van sulcken saken duer eenich verstant ende redene schijnen te geschieden . Maer want si die tselue doen, niet spreken en connen, daerom worden si stomme ende onredelike dieren geheeten. Men 

{==4v==} {>>pagina-aanduiding<<}
siet ooc de menschen die stom zijn wat mach hemlieden dat redelijc verstant so vele helpen? Hebben wy dan van God niet beters dan die sprake ontfanghen hoe mach ons eerlijcker sake gebueren, dan daer in den menschen te bouen gane, daer die menschen den anderen dieren in te bouen gaen? Ic late varen hoe oorboorlijc dattet es, duer dat welseggene, zijn vrienden te beschuddene, een wet te beradene, een volc oft heyrscare, daermen wil te leedene. Ist ooc niet een schoon sake wtden seluen verstande, ende woorden die alle menschen int gemeene gebruycken, so vele prijs ende eere te vercrijgene, dat ghi schijnet niet alleenlijc te spreken ende segghene, maer te blexemen ende te donderen? Aldus ghi edele ende verstandele iongers vander Vlaemscher natien wien god met een sonderlinge bequaemheyt der tongen beghift heeft. Ouergemerct die duecht, oorboorlicheyt, eerlicheyt, ende nootsakelicheyt van die edele Rhetorijcke. En wilt die godlijcke gaue der bequamer tongen in v niet cleyne achten, noch den versmaders van alle goede consten geen gehoor gheuen, maer wilt met alder neersticheyt die const van wel seggene ondersoecken leren ende achteruolghen, wt dye welcke so veel duechden spruytende zijn: Als voor uwen eewighen prijs, eere ende weerdicheyt, voor uwe vrienden, ende voor alle tghemeene, eenen vasten ende aldersekerste toeulucht. Ende teghen die onbeschaemde clappers nv ter tijt donrecht teghen trecht sustinerende een nootsakelijcke remedie ende onuerwinnelijcke wapene. Dixi.




{==5r==} {>>pagina-aanduiding<<}

Rhetorica in Vlaemsche, ghenomen ende ghecolligeert wt dye oude vermaertste Oratueren ende Rhetorisienen. Als Cicero, Quintillianus, ende meer andere. Ouerghestelt wt den Latijne in ghemeender duytscher talen.

¶ Uvat Rhetorica es.

RHetorica een Griecx woort beteekenende in Vlaemsche, een const van welsegghene. De welcke const gedeelt es in vijf deelen, ofte vijf officien, die elc schuldich is te weten so wie constelijc segghen wil, ende een sake vertoogen, met verwonderinge vanden genen die dat hoorende zijn. Te wetene, die Inuentie, Dispositie, Elocutie, Memorie, ende Pronunciatie, also wy nv van elck breeder declareren sullen.


¶ Eerst van die Inuentie.

INuentie, dat es een vindinghe van den saken argumenten, ende reden? diemen sal willen tracteren. Dit es het aldermeeste swaerste ende costelijcste deel van Rhetorica, besluytende in hem ses ander deelen. Eerst dye Prohemie oft voorredene. Ten tweeden die Narratie, dat es tgene datmen sal willen verhalen oft vertrecken. 
{==5v==} {>>pagina-aanduiding<<}
Ten derden die diuisie dat is deylinge van tgene datmen seggen oft voortstellen wil. Ten vierden, die Confirmatie, dat is tghene daer mede datmen zijn voortstel confirmeren mach, ende doen blijcken. Ten vijfsten die Refutatie, dat es wederlegghinghe van tgene datmen ter contrarien soude moghen allegieren oft opperen Ten sesten ende laetsten die Conclusie, dat is een constich besluyt van al tghene datter voren geseyt is. Ghelijckerwijs een constenaer dye een schoon costelijc huys temmeren wil. Ten eersten hi voorsiet hem eenen goeden bequamen inganc totten seluen huyse oft plaetse, daer hijt temmeren wil. Ten anderen hi voorsiet hem van alle zijn materie, dienende totter lancheyt, wijde ende hoochheyt vanden huyse. Ten derden hi sal tselue huys deelen in vauten, zalen, cameren, bouen ende beneden al tot zijnder ghehande. Ten. iiij. voorsiet hi hem van vromen torren, pilaren, stijlen, poutters anckeren ooc met deluinghe ende grachten, al tot fortificatie ende vromicheyt van sinen huyse. Ten vijfsten hi voorsiet oft daer yet es, twelcke den huyse soude moghen hinderen, als stroomen van watere, rauatie van lande oft fundamente, quade gecorrumpeerde lucht van heymelicheden oft ander vuylicheyt, hi siet dat selue te weeren ende wech te doene. Ten sesten ende laetsten hi voorsiet hoe hy sal mogen zijn huys besluyten met mueren, poorten, dueren ende veynsteren, op dat al wel besloten ende bewaert si datter binnen es. Vanden welcken ende elck  bysonder wy breeder spreken sullen int 
{==6r==} {>>pagina-aanduiding<<}
veruolch van desen. Nv ten propooste.


¶ Van dye Dispositie.

DIspositie, dat is een goede beschickinghe van al tgene dat wij door onse Inuentie gheuonden hebben. Elc woort, redene, ende argument stellende in zijn eyghen plaetse, als in dye Prohemie, narratie, diuisie, confirmatie, refutatie oft conclusie. Ghelijck vanden constenare voorseyt es. Als hi gheuonden ende vercreghen heuet al zijn materie als steenen, hout, calc, ende ander saken hem dienende om zijn huys daer af te maken, hi gaet duer zijn conste elck in zijn eyghen plaetse bringhen ende beschicken. Also ooc een voorsienich Capiteyn, als hi alle zijn knechten ende munitien van oorloghen versaemt heeft, hy gaet elck beschicken in zijn plaetse ende in goeder ordinancien stellen. Ende meesten tijt sietmen gebueren dat duer een goede ordinancie, die victorie vercreghen werdt.


¶ Van dye Elocutie.

ELocutie een wtsprekinge, dat is met bequamen woorden ende sententien connen wtspreken ende becleeden tgene datmen vertoghen oft verhalen wil. Ghelijc voorseyt es vanden temmerman oft constenaer. Als hi nv al zijn bewerp ende ordinancie van zijn huys, metgaders al zijn materie gheuonden, bereet ende elc in zijn eyghen plaetse beschict heeft, als deen partije van houte om zullen, dander om posten, die derde op pou
{==6v==} {>>pagina-aanduiding<<}
ters oft stijlen, die vierde om spannen, ende ander om berderen oft plancken, om dueren om veynsteren, het harde steen hier toe, het ander daer toe, ende also vanden anderen. Hi sal nv beghinnen al tselue te wercken legghen. Hy gaet het beste wt lesen, ende tander verwerpen. Bouen dien gaet hi elck bisondere saghen, behauwen, besnijden, schauen ende effen maken, alle die stucken oft partijen effen voeghende ende tsamen brengende, by den welcken dat hi een schoon bequaem huys, vulmaectelijc vprechtende es. Also moet ooc een goet Rhetorisien zijn redene formeren met claren verstandeliken woorden, dit selue niet dat bachten dat vooren stellende, noch den sin te verhalene, noch te verre veruolgende, eer hijt concludeert Hi moet ooc wachten dat hi niet te veel woorden te vergeefs spreke, noch confuselijc ouer een mingele noch yet achter late. Want al dese gebreken maken een redene donckere, onuerstandelijc ende twijfelachtich. Nv ben ic begheerende an alle iongers ende andere, die hen onderwinden met Rhetorijcke te stellen in dichte of rijme (so ment noemt) datse dat derde deel van Rhetorica wel mercken ende gade slaen, als een sake die hen lieden sonderlinge nopende es Want men vint hedensdaechs wel vele geleerde mannen die goede manieren vinden, ende daer af ordinancie geuen of stellen in prose, dat ghedaen zijnde men loopt totten dichters, diemen meer abuselijc dan anders rhetorisienen noemt, die gaen die selue materie ende inuentie wten ende verhalen god weet hoe dicwils si laten de beste woorden ende sentencien varen ende 
{==7r==} {>>pagina-aanduiding<<}
nemen die snootste, of dat noch arger es si versieren ende lappen daer vreemde woorden ende sentencien an niet ten propooste dienende, so ic tanderen tijden van een wonderlijc rhetorisien gehoort heb, de welcke in een lof van Maria bi brochte dese woorden. Maria Gods moeder coluerich, Vercoren bi Gods gracie lazuerich. In een ander plaetse, daer hi (ic en weet wat dinge) van god spreken soude. Smaect (seit hi Gods amandelen. Hoe soudmen mogen onbequamer woorden wtspreken, als een ootmoedige maget so zeer gecoluert te maken? oft van Gods gracie te seggen datse blaeu es, ende hem met amandelen of dier gelike saken te gaan becommeren? Recht gelijc of men soude een scoon ioncfrauwe met eenen snoden zack cleeden, of een costelic peert met een properen matte verchieren. Of gelijckerwijs dat wij voren geseyt hebben van onsen temmerman, dat hi al die snootste materie van hout ende steenen wtkiesen soude tot zijn werc, of noch arger doende, dat hi selue ander saken halen soude ende onbehoorlike daer an lappen, makende voor ons een schoon huys niet weerdich een verckins cot. Daerom heeft hier voortijts een seer geleert man in die Rhetorica wel geseyt dat de woorden moeten een redene becleeden ende verchieren, gelike het abijt den persoon verchiert. Want een goede materie oft redene met boerachtige woorden verhaelt ende wtgesproken, es ghelijcke een eerbaer persoon met snooden abijten gecleet Maer een redene vertrocken met onbequamen woorden, niet ten propooste dienende als vooren es, dat es gelijc een man met vrauwen abijten, of een 
{==7v==} {>>pagina-aanduiding<<}
vrauwe met mans abijten ghecleet, gelijck een costelijc peert met panneel of somme, oft (somen gemeynlijc segt) Een koe met een siden huyue oft een ezel met eenen vergulden toom of breyl &c. Bouen dien als die woorden van eenighe redene oft goede materie verkeert, qualijc gheordineert, oft dat achterstaet dat voren staen soude. Dat is ghelijck een abijt dat opperste nederwaerts gekeert, oft dat achterste voren aen tlijf ghedosselt. Wye soude al dit voorseyde moghen sien sonder ghecken oft spotten. Ist nv alsulc een ghecx werck, een redene met onbequame woorden vertrecken, wat mach dat wesen als die Inuentie, dispositie, ende het ander altemale niet en doocht? Dit si nv genoech vander Elocutie, wij sullen hier naer breeder daer af bescrijuen, als wij van die perfecte elocutie spreken sullen. Nu wederomme tot onsen propooste.


¶ Van dye Memorie.

MEmorie dat es een goede vaste ghedenckenesse ende begrijp van al het beschick van onsen saken redenen, ende woorden die wij gheseyt hebben oft noch segghen willen: op dat wij niet weder ende weder en segghen dat eens geseyt es, noch achterlaten dat alderbest gheseyt diende, oft niet meer oft min, oft in ander manieren seggen dan wij int beghin gheproponeert ende belooft hadden, dwelcke al duer een goede memorie voorsien moet wesen. Ghelijckerwijs vanden temmerman voorseydt, hy moet van al tbewerp ende 
{==8r==} {>>pagina-aanduiding<<}
beschick van sinen huyse een goede vaste memorie hebben, oft hy soude dicwils al verkeert wt comen van zijn eerste voortstel. Maer het es te beduchten dat hedensdaechs dye goede memorie in menich mensche, duer dye dronckenschap, (twelck claghelijck es) vele bedoruen wordt, en de gheheele versmoort. Dus alle ghy fraye engienen, wilt dye als een doodelijc fenijn ontsien ende vlieden. Item die memorie es tweederhande te weten by natueren, ende by consten. En deene sonder dandere en mach nyet wel vast, noch perfect wesen. Maer een goede natuerlike memorie die wordt by consten perfect. Ende dye crancke memorie mach ooc duer die selue conste seer gheholpen ende versterct worden. Die conste es gheheeten Ars memoratiua, dye welcke geschiedt by sekeren plaetsen ende imagen ghenoteert, ende inden sin ghehouden, om by den seluen alle saken by ordene ende ghetale te moghen onthouden. Het soude hier te lanck vallen alle die maniere te bescrijuen. Oock en ist nyet nootsakelijck, midts dat vele gheleerde mannen ghenoech daer af bescreuen hebben. En want men oock in een boeck nyet van alle saken tracteren mach. Aldus wy keeren wederomme tot onsen propooste den subtijlen engienen cause en de occasie latende om meer ende breeder die const te besoeckene.


¶ Van dye Pronunciatie.



{==8v==} {>>pagina-aanduiding<<}

PRonunciatie, dat es een moderatie of bestierdes voys, des aenschijns ende der gesten, met een welbehagen vanden genen die dat horen oft sien. Dese pronunciatie, naer die opinie vanden ouden ende seer geleerde Oratueren ende Rhetorisienen heuet sulcke cracht, dat die ander vier deelen voorseyt sonder dese altesamen mishagelijc, ende sonder eenighe gratie oft welbehagen blijuen moeten. Ghelijc vanden constenaer oft temmerman voorseyt, al est sake dat al wel geuonden, wel beschict, tbeste wtgelesen, wel gezaecht ende behauwen, ende oock al wel begrepen ende onthouden es: heeft hi nv een quade maniere van wercken, ende quade instrumenten, dat hi die ooc so qualijc handelt, dat elcken verleeden mach, ende dat hi also alle die goede materie duer zijn quade handelinge bederft, wie soude sulcken onconstighen constenaer gheerne te wercke stellen? Daerom ouergemerct dat die Pronunciatie so grotelicx te achten es, wij willen tot profijt ende onderwijs der ionger Rhetorisienen, wat breeder daer af scrijuen. Die pronunciatie so wij voren gheseyt hebben, es gelegen in twee saken, te weten den voys ende gesten. Den voys werdt gepresen in drie manieren. Ten eersten dat hi groot ende vul es. Ten tweeden dat hi vroom sterc ende geduerich es. Ten derden dat hi gebroken es, op datmen hem beleeden ende drayen mach ter wille. Dye groote vulle, mitgaders ooc die stercke geduerige voysen comen eensdeels by natueren, daer af en staet ons hier niet te seggene, want dat gauen Gods zijn, 
{==9r==} {>>pagina-aanduiding<<}
die in ons macht noch wille niet en staen, maer van die vroome gheduerige voysen, dye welcke niet allenlijc bi natueren en comen. Ende oock dye gebrokene voysen, die welcke den Rhetorisienen alder meest van noode zijn, hoe dese twee manieren van voysen bi dagelicscher exercitie ende goede maniere van spreken moghen vercreghen, vermeert, ende bewaerdt worden, daer af sullen wy hier breeder verhalen.


¶ Van die vroome voysen.

DIe vroomheyt ende geduericheyt des voys machmen bewaren, ist datmen inden beghinne manierlijc ende lancsaem sprekende es, by dyen machment ooc bescheedelijcker segghen ende den auditeurs tijt laten om daer op te denckene Gheen argher dan terstont int beghin seer luyde gaen roepen, want daer by wert terstont den voys gequetst, ende ooc die auditeurs gheoffenderet. Int veruolch van dye redene machmen naer heesch vanden woorden ende sin den voys verheffen, ende dan wederkeeren tot zijn middelmate, want veranderinge sterct den voys, ende behaecht den hoorders mer wacht altijts van luyde crijsschen, twelc meer der vrauwen, dan die statelicheydt der mannen toebetaemt. Int sluyten vander redene ist goet vele zegghen met eenen aseme, dat es met eenen anhoudenden gheduerigen voys, dit versterct den voys, het verscherpt ende verwect wonderlijcke seere den sin vanden ghenen diet hooren, sonderlinghe int eynde, oft conclusie vander sake.




{==9v==} {>>pagina-aanduiding<<}

¶ Van die ghebrokene voysen

DEn ghebroken voys, diemen in alder manieren te wille draeyen can, den welcken den Rhetorisien en ooc sonderlinghe van noode es, die wort ghedeelt ten eersten in drie deelen. Den eersten es eenen ghemeenen voys, seer bicans alsomen in daghelicscher spraken vserende es. Den tweeden es eenen scherpen oft vierighen voys. De welcke int confirmeren ende approberen, desghelijcx ooc int refuteren begrijpen reprochieren of te wederlegghen gebruyct wort. Den derden es eenen excessiuen voys, niet int luyde crijsschen als vooren verboden es, Maer in groote en tamelijcke veranderinghe, alsmen die auditeurs tot gramschap, oft tot medelijden verwecken wil. Die eerste maniere van voyse, die der gemeender spraken seer naar gelijct, wert ooc gedeelt in vier deelen. Teerste es eenen statelijcken voys. Desen gebruyctmen gemeenlic int begin met statelijcken ende stillen woorden gesproken met vullen monde. Het tweede es oock eenen stillen ende ghetemperden voys, maer wat meer verheuen ende scherper oft claerder dan den eersten. By den welcken datmen betoocht, hoe ende in wat manieren yet geschieden oft niet geschieden mach met vele Interuallen, dat es pausen, poinctueringhen, ende deelinghe, op dat wij schijnen, duer die pronunciatie, tghene dat wij segghen willen van artikele te artikele inden sin vanden auditeurs te prenten ende vestighen. Het. iij. es eenen voys variabel oft verandelijc, want alst so verre int pro-
{==10r==} {>>pagina-aanduiding<<}
poost ghecomen es, datmen nv verhalen wil eenighe historie, eenich fayt, oft eenighe sake dye men gheproponeert hadde te vertooghen, soo moetmen den voys veranderen in sulcker manieren, datmen elck schijnt te seggene alsoot geschiet es. Dat stoutelijc ende vromelijc gedaen es, salmen wat dapperlijcker segghen, dat traghelijc oft swaerlijc ghedaen es, dat salmen ooc traghelijc segghen. Voorts als nv strangelijck, als nv soetelijc, als nv rauwigelijc, als nv blijdelijc en voort in aller manieren, also de sake ende die woorden, also moet ooc die pronunciatie verandert werden. Comen daer in ons narratie eenighe sententien, vragen, antwoorden, oft verwonderingen vanden persoonen daer wij af sprekende zijn. Wij moeten neerstelijck toesien dat wij onsen voys veranderen naer den sin ende affectien van dien personen daer wy af spreken. Het vierde es eenen ghenoechlijcken voys, desen werdt ghebruyct om duer eenighe versierde ofte ghenoeghelijcke sake tamelijcke te doen lachen, dit sal gheschieden met een soete beuende stemme, den mont tot lachen staende, wel wachtende nochtans van eenich gheluyt van lachen oft kakelinghe wt te schietene.
¶ Die ander maniere van ghebroken voyse, die welcke wat scherper ende vierigher es dan dye ghemeene maniere van spreken soo wij voren geseyt hebben, desen werdt gedeelt in twee deelen oft manieren. Deerste maniere es datmen met eenen middelbaren verheuen, scherpen voy
{==10v==} {>>pagina-aanduiding<<}
se de woorden haestelijcke met eenen aseme stijf wt snabbelen, dwelc sonderlinge dient int confirmeren, ende ooc int refuteren oft berispen. Die ander maniere, datmen wter borst met een clare stemme roepe, ende telcker sententie oft artikele wat spacien van tijde tusschen late, te wetene also vele tijts int swijghen als int spreken. Dese maniere wort ooc sonderlinge int confirmeren ende refuteren ghebruyct. Die derde maniere van ghebroken voyse, de welcke met grote merckelijcke veranderinghe geschiet, ende geheele buyten der gemeyne maniere van spreken gaet, als voren geseyt es. Dese werdt ooc gedeelt in tween Deerste es alsmen die auditeurs wil verwecken tot gramschap, tot wrake oft dier ghelijcke, dat salmen met eenen subtijlen voys wt pijpen, met vele veranderinghe ende grooter haesticheydt. Dander maniere, alsmen die auditeurs vermanen ende verwecken wil tot medelijden, dit salmen met eenen teederen compasselijcken rauwigen voys wtsteenen, dicwils afbijten, met langhe pausen ende menichfuldige veranderinghe. Hier mede si ghenoech gheseyt vanden voys, nv sullen wij van het roeren des lichaems oft gesten ooc wat bescrijuen


¶ Van het roeren des lichaems.

DAt tweede deel vander Pronunciatie es ghelegen (so verhaelt es) int roeren des lichaems, twelcke anders niet en es, dan een bestier der ersten ende aenschijns biden welcken dat een goet schijn der waerheyt geeft, al tgene 
{==11r==} {>>pagina-aanduiding<<}
datmen segghende es. Alder eerst int aenschijn moet wesen een tamelijcke eerbare schaemte met een scharpe gestadicheyt, die gesten en moeten niet te verdrietelijc noch te curieus wesen, den camerspeelders ghelijckende, noch oock te bot op datmen den boeren niet en ghelijcke. Ist dat men wil een sake vertooghen daer statelicheyt in ghelegen es, so salmen vast staende sonder verterden die rechter hant wat soetalijc roeren, het aenschijn als nv tot blijschap, als nv tot rauwen als nv tot middel mate constelijc vermakende, altijts naer de woorden, redenen, ende sententien diemen es pronuncierende. Ist datmen yet wil leeren ende betooghen, men sal dat lichaem naer den volcke wat laten sincken, alsmen ooc siet bi natueren, datmen het aenschijn ende die handen, den auditeurs naerder toe neycht, alsmen eenich dinck leeren ende neerstelijcken in stampen wil. Maer alsmen coemt totter Narratie, ende datmen eenighe gheschiedenesse oft historien verhaelt so salmen obserueren, als vooren gheseyt es van die statelijcheyt. Ist datmen yet ghenoechlijcx vertrect, het aenschijn sal tot blijscap staen, sonder eenighe andere veranderinge van gesten. Maer ist datmen wat beghint te verhitten ende inflammeren int spreken, als gemeenlijc ghebuert int affirmeren ende ooc int refuteren oft wederlegghen. Ende dat wij dan veel saken teenen male dapperlijc seggen willen, dat sal geschieden met snellen aerme, beroerlijcken aenschijne, ende scherpen ghesichte, wiltmen ooc tselue segghen 
{==11v==} {>>pagina-aanduiding<<}
lancsamich, bi artikels ende pausen (als voren geseyt es) dan salmen den arm haestelijc wtsteken, den rechteren voet verstellen, somtijts stampen of cloppen maer selden, ende altijts aensien die auditeurs, met scherpen ghestadigen ghesichte. Alsmen nv so verre ghecomen es datmen die auditeurs tot gramschap oft wraken verwecken wil, dat salmen doen als voren van het dapperlijck spreken verhaelt es, met wat tragher roeringe des arms ende aenschijns. Ten laetsten ist datmen clagelijc spreken wil om tot compassien te verweckene dat salmen best aen die vrauwen leeren, als slaen metten handen, knicken metten hoofde, somtijts al stille houden. Ende altijts met rauwighen ende beroerden aenschijne. Dat si nv vanden gesten ghenoech gheseyt, de welcke noch ooc den voys nemmermeer te volle mogen bescreuen worden niet teghenstaende hier es vermaent ende betoocht tgene datter nootsakelijc es, die reste moetmen duer die dagelijcsche exercitie vercrijgen. Wel verstaende ende voor een seker maxime houdende datmen gheen beter pronunciatie vinden noch bescrijuen mach, dan een cause ofte sake te pronuncieren ende vertrecken in sulcker manieren, dat niet een versierde sake en ghelijct, maer geheelijck wten sin ende wter herten te comene. Tot hier toe hebben wij nv bescreuen die vijf deelen van Rhetorica, of (alsoot ander noemen) de vijf officien vander Rhetoriesien. Te weten, die Inuentie, dispositie, elocutie, memorie, ende dye pronuntiacie. Nv sullen wij voort breeder scrij-
{==12r==} {>>pagina-aanduiding<<}
uen van die ses deelen der Inuentie, soo wij voren beloofden, ende tot hier toe vertelt hebben, wantmen niet alle saken teenen mael in een plaetse segghen mach, noch bescrijuen.


¶ Van die ses deelen der Inuentien. 
Ende eerst van Prohemie.

PRohemie, Prologhe, Prefatie, oft Voorredene, dat es het beghin van een vertooch oft sprake, met claren ende opene redenen, biden welcken den sin ende affectien vanden auditeurs bereet werden om te hooren. Dese voorredene ofte Prologhe es seer goet ende oorboorlijck om drie saken. Ten eersten om die auditeurs ende iugen goetwillich te maken. Ten tweeden om te doene datse neerstich toehooren. Ten derden om tverstant te gheuen van tghene datmen segghen wil Ende niet teghenstaende dat dese drie saken inde geheele Cause oft relaes moeten gheobserueert wesen, te wetene dat dye auditeurs vanden beghinne totten eynde sullen goetwillich wesen, neerstich toehooren, ende verstant crijghen, nochtans moetmen int beghin vander saken aldermeest daer op toe leggen. Daeromme hoe ende in wat manieren datment best doen mach sullen wij nv bescrijuen. Ten eersten, ist dat wij dye auditeurs oft Iugen willen goetwillich maken: wij moeten in ons voorredene proponeren te seggen van saken (so wij dincken oft wel weten) dye si gheerne hooren sullen. Niet te min die oude Rhetorisienen houden datmen die goetwillicheyt van 
{==12v==} {>>pagina-aanduiding<<}
den auditeurs vercrijghen mach sonderlinghe in vier manieren. Te wetene, eerst van ons selfs persone, ist dat wij sonder arrogantie, betoogen onsen last ende neersticheyt, dye wij ghedaen hebben metgaders de schade ende verlies die wij hebben ontfaen, ende armoede oft noodt daer wij in zijn. Ten tweeden vanden persoon van ons wederpartije, ist dat wij dye moghen brenghen in versmaetheyt ende afionst vanden seluen audituers. Ten derden van die saken oft causen dye wij handelen, betooghende hoe dat onse cause goet ende rechtueerdich es, maer die cause van ons aduersarissen anders. &c. Ten vierden vanden persoon, vanden iugen oft audituers, ist dat wi die prijsen, segghende hoe si tanderen tijden, ende in anderen saken hem ghedreghen hebben vromelijc, wijselijc, goedertierlijc, eerlijck, ende dierghelijcke, ende dat wij niet en twijfelen, si en sullen ooc haer goede oude costumen obserueren ende achtervolghen. Ten anderen, ist dat wij dye audituers willen maken attent, dat es, neerstelijc toehooren, die mach gheschieden in vele manieren, als dat wij proponeren, ende belouen te segghene, van grooten saken, nyeuwe saken, oft vreremde saken, oft die den audituers selue aengaen, oft van saken die het ghemeene weluaren der stadt oft het landt nopen, oft dat den gelooue, Gods eere, ende der sielen salicheydt aengaet. Ooc ist goet te bidden dat si audientie gheuen, ende datmen exponere by ghetale de saken daermen af spreken wil. Ten derden ende laetsten 
{==13r==} {>>pagina-aanduiding<<}
ist dat wij den auditeurs willen verstant geuen wij moeten int corte exponeren, waer af wij spreken sullen.


¶ Van die Insinuacie.

INsinuatie, dat es een bedecte voorredene. Want ghelijckerwijs datmen duer die gemeente Prologhen oft voorreden, die auditeurs ende iugen met claren woorden ende opene redenen goetwillich, toehoorende, ende verstandele maect, also moetmen ooc somtijts dit selue doen met bedecten woorden, sonderlinghe als die audituers oft iugen anders ghesint, oft selue partije zijn, want wil men dye Prohemie van saken dye si haten met claren ende opene redenen exponeren, tes verre van haer goetwillicheyt te vercrijgen, maer veel eer salmen haet ende afionstich-heyt dobbeleren, daeromme moetment al van verre andersins by brenghen, simulerende in anderen manieren, ende van anderen saken oft personen te willen spreken dan die auditeurs oft iugen gepresumeert hadden. En dese maniere van Voorredene heeten die oude gheleerde Rhetorisienen een Insinuatie, de welcke Insinuatie gebruyct wordt om drie saken wille. Ten eersten als die sake odieux ende leelijck es, oft dat die persoon vanden welcken wij spreken willen, benijdt ende suspect es. Exempel yemant es geaccuseert van een leelijc fayt, en hi oft sinen Procuruer wil hem voor iugen ende audituers excuseren. Hi sal ten eersten gaen spreken van andere personen, of ander saken 
{==13v==} {>>pagina-aanduiding<<}
die si beminnen oft geerne hooren. En hi sal hem dissimuleren als niet te willen excuseren tghene dat si meenen dat hi excuseren sal. Dan als hy denct dat si wat te passe gecomen zijn, hi sal luttel ende luttel tot zijnder defensie comen, seggende datmen die sake ende niet den persoon, oft den persoon ende niet die sake aenmercken sal. En dat hem ooc seere mishaecht tgene daer af hi van sine wederpartije gheaccuseert es. Als quade ende onbehoorlijcke fayten de welcke hi gheensins en soude willen excuseren. Als hi dan beseft, dat si wat safter ende goetwilliger werden, en beginnen audientie te geuen, hi sal betooghen hoe hy onbeschuldich es, oft dat hi sulcke saken nyet ghedaen en heeft, alsmen van het segt: comparerende tgene dat hi ghedaen heeft, tegen tghene datmen van hem segt, by min ende meest, betooghende wat van ghelijcken saken, oft mindere oft meerdere geingieert heeft gheweest. Aengaende sinen accuseerder (want hi moghelijck vanden iugen ende auditeurs bemint es) hi sal seggen dat hi dien niet belasten en wil, noch ooc van hem noch van sinen saken cleen noch groot spreken sal. Nochtans sal hi met bedecten woorden zijn wterste beste doen, om den voornoemden accuseerder wt haer gratie te stekene, en huer vrientschap ende goetwillich-heyt van hem te verureemdene.
Ten tweeden sullen wij ghebruycken Insinuatie als wij dincken dat die auditeurs ende Iugen ghepersuadeert zijn vanden ghenen die voor ons gheseyt hebben, oft van ons wederpartije, 
{==14r==} {>>pagina-aanduiding<<}
ende dat si die selue gheloouen, ende seer prijsen, als wel ghedaen ende gheseyt te hebbene: als wij dat beseffen, wij sullen van dat selue point, van twelcke si aldermeest ghepresen zijn, belouen te gaen sprekene, oft wij sullen van haer vroomste fundament beghinnen, oft van dat si laetst gheseyt hebben, oft segghen met een verwonderinge, hoe wij daer op so vele hebben te segghene, dat wij qualijck weten waer eerst beghinnen, dan sullen die auditeurs hem laten duncken dat si selue ghedoolt hebben, siende ons so stoutelijc bereet om te sprekene, daer si meenden dat wij cleynmoedich ende versaeft souden hebben gheweest, duer tfraye spreken vanden eersten. Ten derden sullen wij Insinuatie ghebruycken, als ons dunct die auditeurs ende iugen vermoeyt te wesen van hem lieden te hooren, die voren gesproken hebben. Dit beseffende wij, sullen segghen, dat wij al wat anders, oft in andere manieren segghen sullen, dan wij geproponeert hadden, oft dan si die daer eerst ghesproken hebben, oft wij sullen beghinnen met een fabele, ghelijckenesse, cluchte, sotternye, oft eenighe andere vreemdicheyt, naer heesch vanden tijt, saken ende personen. Nv hebben wij van die Prologhe, ende ooc van die Insinuatie ghesproken van elck bisondere. Voorts sullen wij bescrijuen sommighe condicien int generale, nopende so wel deene als dandere.


¶ Die condicien van een goede Prologhe oft insinuatie.



{==14v==} {>>pagina-aanduiding<<}

INt beghinne van een cause, weder het gheschiede met een openbare voorredene, oft met een insinuatie altijt dient daer wel grauiteyt, ende statelicheyt, dient ooc geseyt met slechten verstandelike redenen ende ghemeene daghelicsche woorden, om dies wille dat een seer constich geaffecteertt beginsele, geeft grote suspitie tselue meer een gemaecte of versierde sake te wesen dan anders.


¶ Anders seuen conditien, diemen so wel in die Prologhe, als in die Insinuatie schouwen moet.

TEn eersten wij moeten obserueren dat die Prologe oft Insinuatie niet also wel ooc op anderen causen dienen mach als op ons eygen Cause. Ten tweeden, dat wij niet en proponereen, tgene dat ons wederpartije so wel voor hem soude moghen nemen, als wij doen voor ons. Ten derden dat wij int beghinnen niet bi en stellen tghene dat ons wederpartije lichtelijck ter contrarien tonser preiudicie voor hem seluen soude moghen allegieren. Ten vierden dat die prologhe niet te seer lanc en si, oft met vele versierde gheaffecteerde woorden als voorseydt es.
Ten vijfsten dat Prologhe oft Insinuatie niet te vreemt en si, niet ten propooste dienende, gelijc alsmen spreken soude van Ghendt, datmen sprake van Brugghe Ten sesten datse niet verkeert en si, ghelijc alsmen soude willen die auditeurs goetwillich maken, daermense behoorde verstandele te maken, oft ter contrarien datmense ver-
{==15r==} {>>pagina-aanduiding<<}
standele oft neerstich toehoorenden maken wilde, daermen dye selue eerst behoorde goetwillich te makene. Oft datmen soude Prohemie of opene voorredene maken, daer Insinuatie dient &c. Ten seuensten moeten wij toesien ende wachten van geheelijc wter const te gaen. Te wetene dat wij ons cause niet en beghinnen so te segghene, als dat wij die auditeurs ende iugen noch goetwillich, noch neerstich toehoorende, noch verstandele en maken, maer by gheualle (twelc ander archste es) ghelijc ter contrarien doen. Dit is nv genoech gheseyt van die Prologhe ende Insinuatie, als voor het eerste deel vander Inuentie, voorts sullen wij spreken van die Narratie.


¶ Van dat tweede deel der Inuentie, 
Te wetene, die Narratie.

NArratie dat es een verhalinge, vertreckinge oft exponeringe vander sake oft cause die wij begonnen hebben. Ende dit gebuert in diuersche manieren. Te wetene, oft wij verhalen die cause ende gheschil tusschen ons ende ons wederpartije, oft wij verhalen exempelen, comparatien oft ghelijckenessen ten propooste dienende, oft wij verhalen die fayten, woorden manieren, affectien van eenighe persoonen, historien, die gheschiet zijn, oft fabelen, cluchten, argumenten, dat zijn versierde saken, die welcke niet gheschiet en zijn, maer souden moghen gheschieden, ghelijck dye argumenten vanden Esbatementen, en dierghelijcke.




{==15v==} {>>pagina-aanduiding<<}

¶ Van die drie condicien van een goede Narratie.

DIe narratie wort gepresen in drie manieren. Ten eersten dat si cort sal wesen dat es datmen vele segge met luttel woorden, achterlatende al tghene dat noch helpen, noch deeren mach, datmen ooc int generale segghe, niet int speciale, datmen niet van alte seer verre en beghinne, noch oock verder en veruolghe, dan het van noode es. Datmen niet en verdole van den propooste, noch oock te verre wt en loope. Nyet teghenstaende daer moghen wel somtijts wtloopinghen geschieden, niet alleenlic inde narratie, maer in alle die ses deelen vander Inuentie, om die redene te verchieren, als die selue digressien oft wtloopinghen wel ten propooste comen, ende datmer niet te lange op en blijft, so dat die auditeurs vermoeyt worden, eermen totten principale coemt. Datmen ook niet weder en weder en segge, dat eens gheseyt es, noch verhale dat laetst verhaelt was in deser manieren. Als ic dat besief, ic ben te Ghendt ghecomen, als ic te Ghendt ghecomen ben, ic hebbe mijn partije daer gheuonden, als ick mijn partije daer gheuonden hebbe. Wij maecten appointement.
Ten tweeden, een goede narratie sal claer wesen Te weten, datmen die sake verhale by oordene, also die geschiet es, oft schijnt geschiet te wesen altijt wachtende doordene vanden sake ende vanden tijt, op datmen nyet dat achterste voren en segghe. Datmen ooc niet en segghe verstoortlijc ver
{==16r==} {>>pagina-aanduiding<<}
draeyt, onghestadelijc, twijfelic, noch met nyeuwen onbequamen woorden, so voren in die elocutie vermaent es. Datmen niet van deen op dander en loope, noch segghe datter niet en dient, noch achter en late datter wel diende gheseyt. Onderhoudende voort tgene dat in deerste condicie van die corte narratie gheseyt es, want hoe corter narratie, ende met min verloren woorden, hoe die claerder ende verstandelijcker wesen sal. Ten derden, een goede Narratie moet der waerheyt ghelijcken. Dit mach ghebueren, ist dat men neerstelijcken macht ende obserueert, die natuere den ghemeynen voys ende opinie, die costume, die Persoonen, die Causen, die wacht, den bequamen tijt ende spacie, dye bequame plaetse, ende dier ghelijcke, op datmen nyet en segghe ende opponere datter niet ghenoech tijts, oft gheen cause, oft gheen bequame plaetse en soude hebben gheweest, oft dat die personen nyet en hadden moghen doen, oft lijden, oft dat teghen natuere, teghen costumen, ende ghemeyne opinie es, al dese ende dier ghelijcke circumstantien moeten nerstelijcken ghewacht wesen, al ist ooc een warachtighe sake, diemen verhaelt: of anders soudtmen seer qualijc ghelouen. Hoe veel te meer dan moet men die circumstantien wel obserueren, alst een ghemaect argument es, oft versierde sake, tghene datmen verhalende es.
¶ Nota. In die plaetse van die Narratie ghebruyctmen altemets een Propositie, of Thema dats een cort voortstel, by den welcken datmen 
{==16v==} {>>pagina-aanduiding<<}
exponeert ende vertoocht, die plaetsen inde welcke ghelegen is die geheele cause oft argumentacie diemen sal willen confirmeren ende proberen.


¶ Van dat derde deel der Inuentien ghenaemt die diuisie.

DIuisie, dat es te seggen een deelinge welcke geschiet in twee manieren Ten eersten, ist dat ons Cause dient voor iustitien of elders, daer wij weder partije hebben, so sullen wi ons Narratie of Propositie vulseyt hebbende, al tselue gaen deelen by sekeren artikelen ende pointen, betooghende in welcken artikelen oft pointen wij met ons wederpartije accorderen, desghelijcx ooc waer in wij discorderen oft geschil hebben. Die andere maniere van diuisien die geschiedt, als wij exponeren oft declareren bi ghetale, van hoe vele ende wat saken wij spreken sullen, op dat die audituers vast moghen inden sin hebben tghene dat wij segghen, ende ooc beseffen wanneer wij vulseyt sullen hebben, dat hem lieden ooc bi dien ons segghen min verdrieten ende verlanghen mach. Ghelijck eenen wech, die bi sekeren distantien, ghedeelt ende gheteekent es, den reysers behaeghelijcker ende min verdrietelijck wordt.


¶ Van dat vierde deel der Inuentie, dwelcke is die Confirmatie.



{==17r==} {>>pagina-aanduiding<<}

COnfirmatie, dat es een vastmakinghe oft versekeringhe, bi den welcken wij ons narratie oft Propositie vast maken, doen blijcken, ende geloue gheuen. Dit geschiet in vele diuersche manieren. Als bi redenen, authoriteyten scriftueren, exempelen, ghelijckenissen, circumstantien vanden personen, vanden saken, vanden tijt, plaetse, cause, occasie, costume, ghemeenen voys, ende dierghelike, dwelcke een yeghelijc die verstant heeft, lichtelijck vinden ende obserueren mach bi hem seluen, te wetene wat zijnder causen helpen oft deeren mach. Hier es wel te noteren hoe alle die victorie vanden Rhetorisien, metgaders die hope ende cracht van wel te persuaderen, principalijc ghelegen es in tween saken dat es in wel zijn voortstel ende redenen te confirmeren, ende dat hem tegen es wel constelijc te refuteren.


¶ Van dat vijfste deel der Inuentie 
gheseyt die Refutatie.

REfutatie, dat es een wederlegghinge of reprocieringe, ende niet teghenstaende dat, generalijc te sprekene, alle die scriftueren ende antwoorden vanden verweerdere mogen een Refutatie genaemt werden, nochtans int speciale ende bisonder so wert die refutatie hier genomen voor een reproceringe, wederlegginge, solueringe oft solutie van tgeen datmen tegen ons confirmatie ende blijcken opposeert reprochiert, of soude mogen reprochieren ende opposeren dwelc de iuristen herten saluatie opreprochen 


{==17v==} {>>pagina-aanduiding<<}

Ende dit gheschiet inder seluer manieren so voren in die Confirmatie gheseyt es. Te wetene, bi redenen, authoriteyten, scriftueren, sententien, exempelen, gelijckenessen, circumstantien van personen, saken, tijt, plaetse, cause, costume ghemeenen voys, ende dier ghelijcke: dienende al ter contrarien van tghene dat ons preiudicieren, oft hinderen mochte. Hier es te noterene, dat so wel in die Refutatie als in die Confirmatie sonderlinge te wachtene es een goede dispositie, dat es beschickinghe, soo voren gheleert es. Want als wij ons cause genarreert ende geproponeert hebben, terstont so zijn die audituers ende iugen verwachtende, hoe ende bi wat redenen ende middelen wij tselue confirmeren ende proberen willen. Daerom sullen wij doen ghelijck die voorsienige oorloochs Capiteynen, si beschicken in die voorgarde, die stoutste ende vroomste knechten, desgelijcx ooc inde achterste garde, maer daer tusschen al dander gemeente, die welcke bi haer seluen cranc zijn, ende luttel oft niet bedrijuen en souden, nochtans want si groote menichte zijn, si helpen dander vrome Ruyters die victorie verweruen. Also sullen wij, naer dat ons cause ghenarreert es, al voren eenighe goede, vroome, warachtighe, oft waerblijckelijcke redenen, authoriteyten, oft scriftueren allegieren tot onser confirmatien dienende daer na andere probabele, redelijcke ende gemeene. Ende want men ghemeenlijck het laetste best onthoudende es: so sullen wij ooc int afscheeden eenighe vroome sake allegieren, dye welcke wij 
{==18r==} {>>pagina-aanduiding<<}
als eenen strael inden sin vanden audituers achter laten sullen. Biden welcken in deser manieren naer die ordinancie vanden crijschknechten ons plaetsen ende redenen beschickende wij sullen moghen int spreken, also si doen int vechten, die victorie verweruen.


¶ Van dat seste deel der Inuentie, 
twelcke es die Conclusie.

COnclusie, dat es een constich besluyt van al tghene datter geseyt ende vertoocht es. Int welcke besluydt wij obserueren moeten twee saken. Ten eersten wij sullen int corte recoleren ende verhalen die pointen ende artikelen die wij ghe-exponeert ende gheprobeert hebben. Ten anderen wij sullen die affectien vanden audituers ende iugen inciteren, verwecken, vermanen, ende soecken te trecken tot onsen wille ende meeninge. Exempel. Ic wil nv Conclusie maken, van al dat ic tot hier toe vande Rhetorica gesproken heb in deser manieren. Conclusie.


NV hebben wij bescreuen die vijf officien  
Van een goet Rhetorisien sonder vitien 
Metgaders die ses deelen vander Inuentie. 
Dus edel iongers, die geerne spreect van iustitien 
En vander Rhetorijcken excellentie 
Leert achteruolgen die Romeynsche eloquentie 
Of tes te vergeefs, als seyt ghi hondert // saken. 
Maer volcht ghi Rhetorica met diligentie 
Ghi sult int spreken elc man verwondert // maken 




¶ Van die drie manieren van Causen int generale.



{==18v==} {>>pagina-aanduiding<<}

WAnt te vergheefs ware, een Conste geleert te hebbene, sonder datmen die selue wiste te ghebruyckene ende te wercke te legghene. Daerom nadat wij betoocht ende gheleert hebben die edel Rhetorica, dat es die inghelike const van welsegghen, so willen wij oock betooghen ende leeren, hoe ende waer in, die selue ghebruyct wert, dat es in wat materien datmense te wercke legghen sal. Want ghelijckerwijs die Const van medecijnen ghebruyct werdt tot wonden, vlceren, ende inwendighen sieckten, de welcke zijn als een materie vander seluer const. Alsoo oock al tghene daer dye Rhetorica in ghebruyct wert mach ghenaemt wesen dye materie vander seluer const. Ende nyet teghenstaende dat dye selue materie vele ende sonder getal schijnt te wesene. Om dies wille dat een goet Rhetorisien sal moghen constelijck spreken, van alle materien, diemen vinden oft versieren mach. Nochtans hebben die groote, gheleerde, oude Rhetorisienen besloten al datmen segghen oft spreken mach, in drie sonderlinge deelen, dwelcke zijn drie manieren van Causen oft saken daer alle andere onder ghebrocht ende besloten moghen wesen, waer af die eerste cause wort ghenaemt betoochsaem of lofsaem. Dye tweede beraedtsaem, dye derde Judiciael, dat es iugierlic, also wij nv breeder van elck bysondere bescrijuen sullen.


    
{==19r==} {>>pagina-aanduiding<<}

¶ Van die eerste maniere van causen, oft saken diemen heet betoochsaem.

DEerste maniere van causen, die welcke doude Rhetorisienen heeten betoochsaem, wert ooc met recht van den sommighen ghenaemt lofsaem om dies wille datse principalijc ghebruyct werdt, om eenighe personen oft andere saken te louen, te prijsen, ende ooc te misprijsene Dese maniere als materie der Rhetorijcken, es gelegen in deser ende der gelike saken. Te wetene in bescrijuinge van sekeren personen, lantschepen steden, casteelen, plaetsen, berghen, landauwen wateren, zeeden, riuieren, fonteynen, weghen, monstren, dieren, tempeesten, edificien, geuechten, gesten, victorien, triumphen, ende dier ghelijcken. So wie nv by dese eerste maniere van causen materie van Rhetorijcke oueruloedelijc vinden, ende naer de const ordineren wil, dat mach geschieden als hier naer volcht. Exempel, wij willen louen ende prijsen die reyne maghet Maria Ten eersten naer wtwijsen der edelder consten Rhetorica, wij moeten weten ons Inicentie, dat es al tghene dat wij tot onsen propooste segghen ende allegieren moghen, dat gheuonden hebbende, wij moeten gaen oorbooren ons Dispositie, dat es elck woordt, redene, ende sententie, oordineren ende stellen daert behoort. Te wetene, alder eerst ons Prologhe, daer Prologe dient, om die auditeurs ende Iugen te bereeden en tot goetwillicheyt, toehooringhe ende verstandelicheyt als voorseyt es.


{==19v==} {>>pagina-aanduiding<<}

Ten tweeden sullen wij comen tot ons Narratie, dat es, dat wij verhalen sullen waer in wi Maria louen ende prijsen willen, makende ons diuisie dat es deelinghe, die welcke int louen der personen, wert ghemeenlijck ghedeelt in drien. Als in saken die buyten den mensche zijn, in saken aengaende tlichaem, ende in saken aengaende den gheest. Nopende die saken die buyten den mensche zijn, so sullen wij van Maria verhalen van wat lande, van wat gheslachte, van wat ouders si geboren es, hoe si opgeuoedt, onderwesen ende gheleert es, oft si rijc van goet, of arm, verheuen naer de werelt, groot van state oft anders es geweest. Aengaende den lichame sullen wij verhalen van huer schoonheyt, fraeyheyt, laborieusheyt, ende dier ghelijcke. Aengaende den gheest ende inwendighe gauen sullen wij bescrijuen ende verhalen van huer reynicheyt, wijsheydt, verstandicheyt, manierlicheyt, ghelooue, hope, liefde, goede leeringhe, instructie ende exempelen die si ons betoocht ende achtergelaten heeft. Dese ende veel meer andere gheestelijcke gauen die tonsen propooste dienen verhaelt hebbende, wi sullen comen tot ons Confirmatie, betooghende ons voortstel, met redenen, scriftueren, authoriteyten, sententien, figueren, ghelijckenessen, exempelen, ende dier ghelijcke. Daer naer sullen wij comen tot ons Refutatie, dat es, wij sullen wederlegghen ende solueren, tghene dat ter contrarien gheseydt es, oft soude moghen gheseyt wesen. Dit ghedaen zijnde wij sullen maken ons conclusie, dat 
{==20r==} {>>pagina-aanduiding<<}
es wij sullen int corte verhalen in een somme al wat wij ghenarreert ende gheconfirmeert hebben Inciterende vermanende ende verweckende die affectien vanden auditeurs om te verblijdene, of te imiterene, dat es, te achteruolgene, ende dier ghelijcke tot onser intentien dienende.
Maer waert sake dat wij eenighe personen, willen misprijsen, wij moeten dese plaetsen al ter contrarien ghebruycken, segghende dat die persoon die wij misprijsen willen, gheboren es van oneerbare plaetse, van oneerbaren gheslachte, ende ouders, oft en moghen wij dat metter waerheyt niet segghen, wij sullen segghen dat hi zijn landt, stadt, geslachte, ende ouders, groote schande ende blame doet, dat hi qualijck opgeuoedt ende gheleert es, dat hi aerm, leelijc ende mismaect es, bi zijn ongheregelt leuen, ende quaet regiment. Oft is hi wel gheleert, rijcke oft schoone, wij sullen segghen, dat hi de goede prijselijcke saken ende gauen iammerlijc misbruyct, ghelijc een moorder een mes misbruyct. Dan sullen wij verhalen zijn onrechtueerdicheyt, zijn wulpscheyt, zijn oneerbaerheyt, zijn onwijsheyt, ende dier ghelijcke ghebreken, Confirmerende bi redenen, circumstantien, exempelen, ghelijckenessen als bouen, daer naer refuteren. Ten laetsten concluderende roerende die affectien vanden audituers, om alsulc te schuwen, ende dier gelike ten propooste dienende.
In deser manieren sullen wij in ons materie vinden ende ordineren, ist dat wij bescrijuen ende betooghen willen om te prijsen oft te misprijsen, 
{==20v==} {>>pagina-aanduiding<<}
eenighe groote gesten, feyten, victorien, triumphen, oft andere excellente saken. Wij sullen ten eersten die affectien vanden audituers prepareren met prologe oft Insinuatie als voorseyt es, daer na sullen wij doen ons narratie, neerstelijck wachtende alle die circumstantien vanden personen, vanden plaetsen, vanden instrumenten, vanden tijt, spacie, natuere, opinie, ghemeenen voys, ende dier ghelijcke, op dat een goede verwe vander waerheyt gheuende si. Daer naer soo sullen wij oock al tselue by goede redenen confirmeren als betooghende hoe dat moghelijck oft onmoghelijc es, eerlijc, oft oneerlijc, profitelijc oft onprofitelijc, quaet om doen, oft goet om doen, ende dierghelijcke, daer na sullen wij refuteren en de concluderen als bouen.
Als wij nv ons Inuentie al vulbracht hebben, met hueren ses deelen, ende duer ons goede dispositie alle saken beschict in haer plaetse, soo moeten wij te wercke gaen legghen ons elocutie, dat es die goede wtsprekinghe met bequamen woorden, Als statelijcke saken met statelijcken woorden, ghemeenen saken, met ghemeenen woorden, ghenoechlijcke saken, met ghenoechlijcken woorden. Altijts obseruerende dat die woorden goede beteekenesse hebben, wel accoorderende metter saken daer wij af spreken, gelijc datmen bequamelijck segghen soude, dan couden winter, den lustelijcken Mey, Maria reyne, ootmoedich, ghestadich, Gods goetheyt, lancmoedich-heyt, ghenadicheyt, also segtmen seer onbequa
{==21r==} {>>pagina-aanduiding<<}
melijc Gods amandelen, Maria coluerich, den russelijcken Mey, den snellen winter, ende dier ghelijcke.
Ooc moetmen wachten van alle vreemden ongheuseerde, onuerstandelijcken woorden, in dye welcke, metgaders oock in dye onbequaemheyt der woorden, dye ongheleerde dichters hedensdaechs so meesterlijc ontsinnen, dat si meer schijnen vreemde wtlantsche, wilde barbaren te wesen, dan ingheboren Vlaminghen, oft dat si als dese boose blijters een arragoensch oft ghemaecte tale spreken willen, die niemant dan si selue verstaen en soude. Maer ten propooste. Als wij nv alle saken gheuonden, ende elck in zijn eyghen plaetse met goeden bequamen woorden beschict hebben, wij moeten van als een goede vaste memorie sien te onderhoudene.

Ten laetsten, al dat wij gheuonden, beschict, met bequamen woorden becleedt, ende onthouden hebben, sullen wij duer een goede Pronunciatie wten ende te kennen gheuen. Dit al wel ghedaen hebbende, wij sullen die vijf officien vanden goeden Rhetorisien, metgaders, die ses deelen der inuentien, naer die rechte const vuldaen en vulbrocht hebben.


¶ Van die tweede maniere van Causen, die gheheeten wordt beraedtsaem. 
¶ Deliberatinum Genus.



{==21v==} {>>pagina-aanduiding<<}

Deliberatinum genus. Dit exempele wordt hier gestelt, niet datmen den huweliken staet verheffen wilt bouen den maechdeliken staet, wat dat waer tegen die schrift, tonen Corin. int vijfste cap. ende meer andere, mer alleen om te betonen hoe datmen in genere deliberatino datmen inder causen heet beraedtsaem soude procederen, want inder seluer saken mochtmen ooc een exempel van den maechdeliken staet stellen, ende inder seluer manieren procideren.DIe tweede maniere van Causen es gheheeten beraedtsaem. Om dies wille dat si tracteert van saken dye welcke in aduijs staende, men sal die moghen raden oft ontraden. Dit is die meeste, excellenste, ende principaelste maniere van alle die andere, ende domineert bouen al in die geheele Rhetorica. Want ghelijckerwijs dat het officie van eenen goeden medecijn es, de siecten wel te kennen, ende goede remedien daer toe te beschicken. Maer noch veel meerder sake tot zijnder intencie finale (dwelc es de ghesontheyt) te bringhene, also ooc es het officie vanden Rhetorisien, alle manieren van causen te kennen, ende daer af naer de const te moghen spreken. Maer het aldermeeste es te connen persuaderen of dissuaderen, dat es, wel connen te vullen raden of ontraden, want hier in die finale intentie vanden Rhetorisien ghelegen es.
Onder dese maniere van raden ende ontraden werden dese naervolghende besloten. Als vertroosten, heesschen, oft begheeren, vermanen, met yemant vrientschap maken, recommanderen, tot minnen verwecken, ende dier ghelijcke.
Als wij dan willen dese maniere van Cause te wercke legghen, om yet te persuaderen oft dissuaderen, wij moeten alder eerst neerstelijc considereren alle de condicien ende gelegentheyt van der sake, also wel alle tgene dat ons teghen gaen mach, als dat ons mede gaet. Dit gedaen zijnde ist dat wij yet raden willen, wij moeten ons prin-
{==22r==} {>>pagina-aanduiding<<}
cipalijc funderen op dese pointen, te wetene dat die selue sake goet ende eerlijc es, dat si orboorlijc es, dat si goet om doen es, dat si ghenoeghelijck es, ende dat si ooc nootsakelijc es, oft dierghelike. Niet datmen alle dese pointen altoos int raden ghebruycken moet, want somtijts te lanc vallen mochte, oft niet van noode en es, maer also vele ende also verre als die sake heesschen sal. Maer ist dat wij ontraden willen, wij moeten al ter contrarie doen, betooghende hoe die sake quaet ende oneerlijc es, dat si onoorbaerlijc es, dat si quaet om doen oft onmoghelijc es, dat si ooc niet van noode en es, ende dier ghelike. Ooc salmen altijts wel noteren naer die opinie vanden ouden geleerden Rhetorisienen, een sonderlinge crachtich point om wel te persuaderen, of dissuaderen. Te wetene, die eenen anderen beraden wil, dat hy selue een goet man si, wiens leuen ende wercken, goet oprecht ende ghetrauwe beuonden zijn. Want hoe salmen hem ghelooue gheuen: wiens woorden ende wercken contrarieren? wie sal ghelouen dat een sulck man ongheueynsdelijck wt der herten spreect?


¶ Exempel van die cause beraetsaem.

DAer es een fray ionck gheselle die ons sonderlinghe vrient es, de welcke naer het ouerlijden van vader ende moeder alleene blijuende, duer eenighe quade opinie hem ten huweliken state niet stellen en wille. Dien willen wij raden dat hi hem ten huwelijcke stellen sal. Wij sullen doen naer de const van Rhetorica, so wij vo-
{==22v==} {>>pagina-aanduiding<<}
ren gheleert hebben, dat es, wij sullen neerstelijck te wercke legghen ons Inuentie, ondersoeckende al dat ons mede gaen mach, aengaende die duechden vanden huwelijcken staet: dye sullen wij groot maken ende seer verbreeden. Insgelijcx sullen wij ondersoecken het quade of teghenspoet vanden seluen huwelijcke, maer dat moeten wij seer cleene maken, andersins omme draeyen, oft te nyete doen. Tot alle desen moeten wij vinden redenen, authoriteyten, sententien exempelen, comparatien ende diergelijcke. Ons principalijc altijt funderende op die hooftstucken van deser maniere van causen, te weten, op goet, eerlijc, oorboorlijc, solacelijck, nootsakelijck. &c. Als wij dit al gheuonden hebben, wij sullen te wercke legghen ons dispositie, deelende ons Inuentie in ses deelen, also voren gheleert es, beschickende elck in zijn eyghen plaetse. Te wetene, alder eerst sullen wij maken ons prologe oft Insinuatie, om goetwillich te maken. &c. segghende dat hy es een gheselle van wijsheden ende goeden verstande, ende dat wij hem ooc groote ionste draghen, om twelcke wij voor ons hebben genomen hem te vertooghen een sonderlinghe sake, daer (so wij hopen) zijn weluaren, eere, ende salicheyt gheleghen werdt, ende dier ghelijcke woorden.
¶ Die voorredene met corten woorden volbrocht wesende, sullen wij comen op ons narratie, verhalende hoe wij verstaen hebben sinen sin, ende opset, als dat hi duer eenighe vreemde 
{==23r==} {>>pagina-aanduiding<<}
fantasie ende quade opinie den huwelijcken state versmaden soude, lieuer hebbende onghehuwet te blijuene, om tsochte leuen te ghebruyckene, dan hem tot sulcken labuere, sorchfuldich-heyt ende onruste te stellene. Hier teghen sullen wij gaen bringhen ons Propositie, Redenen ende argumenten, segghende dat wij hem hopen te raden ende wel te persuaderene, dat hi van zijn opinie scheeden sal, aennemende den heylighen staet des huwelicx.
Hier sullen wij maken ons diuisie, ende segghen dat wij hem met leuenden ende claren redenen betooghen sullen, hoe den huwelijcken state goet es ende eerlijck, oorboorlijck, ghenoechlijck, ia ende oock nootsakelijck. Dit gheproponeert zijnde, sullen wij comen tot ons confirmatie, proberende alle die pointen bi oordine, also wij die gheproponeert hebben.
¶ Eerst dat den huwelijcken staet goet ende eerlijcken es, dat blijct bi dien, want God dyen selue gheordineert heeft. Hoe machmen betere oft eerlijcker sake vinden, dan dye God seluer ghemaect ende ghebenedijt heeft? den welcken staet oock Christus so gheeert heeft, dat hy van een ghehuwede vrauwe wilde gheboren wesen.

Hi heeft oock met zijn lieue moeder ter bruyloft gheweest, ende so die bruyloft gheeert, dat hy daer zijn eerste mirakele dede, het water in wijn verkeerende.


{==23v==} {>>pagina-aanduiding<<}

Oock heeft Christus int heylighe Euangelie den huwelijcke sulcken eere toeghescreuen seggende. Een man sal achterlaten vader ende moeder, ende blijuen by zijnder huysurauwe. &c. veel meer ander redenen die ons die Inuentie bewijsen sal. Voort sullen wij comen op tweede point dat den huwelijcken staet seer oorboorlijck es.
Wie soude die steden onderhouden? Wie soude tlant bauwen, ten ware datter duer ghebruyck vanden huwelijcken staet ionghe op quamen als die ouders vergaen? Ist een oorboorlijc dienaer geseyt, die ionge boomkins plandt tot profijte van sinen meestere, oft die eenen ackere neerstelijc cultiueert, so dat hi goede vruchten voortbrenghet, hoe veel te meer es hi te prijsene, die welcke dien ackere na Gods ordinancie cultiueert, die niet vruchten noch boomen voort en brengt maer menschen? waer sondere, die werelt in luttel iaren gheheel woest blijuen soude? Nv opt derde point dattet huwelijck ghenoeghelijc es. Ist dat liefde ende vrientschap ghenoechlijck es: hoe machmen ghenoechlijcker oft soeter sake vinden dan met haer te leuene, daer niet alleene liefde ende vrientschap es, maer daer liefde ende lichamen tsamen versaemt ende vereenicht zijn? op wien ghy al v secreedt als v seluen betrauwen muecht? met wien v gheluc ende ongeluc al gemeene es. Hebdi goet of ghelt si salt helpen bewaren, hebdy gheen si salt helpen winnen. Gaet ghy yewers, si sal v met een vriendelick cussen Gode beuelen. Sijt ghy thuys, si sal v tverlanghen bluschen. Sijt ghy van 
{==24r==} {>>pagina-aanduiding<<}
si sal naer v suchten ende verlanghen. Coemt ghy thuys, si sal v vriendelijck ontfanghen. Hoe en soude dit niet een ghenoeghelijck leuen wesen? Die beesten soucken geselschap, wat sullen dye menschen doen? oft hy en moet gheen mensche wesen die sulc lieuelijck gheselschap versmaden soude. Noch en wil ic hier niet vermanen die secrete ende alder begeerlicste genouchten, om de welcke te vercrijghen ende te gebruyckene, niet alleenlijck die menschen, maer oock dye onredelijcke dieren, hem in menighen dangiere, ende duysent perikelen des doots stellende zijn. Hier soudtmen exempelen moghen by brenghen, so vele alsmen wilde. Nv ten propooste. Die oudtheyt en werdt v niet verdrietelijck als ghi mercken sult tselue aenschijn in v kinderen dat ghi dragende waert in uwe ioncheyt. Noch die doot en werdt v nyet swaer, noch onghenoughelijck, aenmerckende die voorsienicheyt der natueren, dat ghy zijt als eenen boom diemen afhauwet, maer nochtans niet en vergaet, want daer veel ionghe spruuten wt der wortel opgroeyende zijn. Ende veel meer redenen, authoriteyten, exempelen, ende ghelijckenessen die wij moghen by brenghen. Nv opt laetste point dat het huwelijc ooc grootelijc van nooden es. Al waert noch al cleene sake, tghene dat wij tot hier toe gheseyt ende gheallegiert hebben so moet dit ymmer seer groot wesen. Te weten dattet huwelijc bouen alle anderen saken ter werelt van nooden es, sonder twelcke, binnen luttel iaren tgheheel menschelijcken gheslachte soude 
{==24v==} {>>pagina-aanduiding<<}
moeten vergaen. Neemt een ghelijckenesse van die boomen ende vruchten, als dye oude vergaen, men moet nyeuwe saeyen en planten, desgelijcx moetmen duer den huwelijcken staet die menschen onderhouden wesen, oft anders binnen hondert iaren hoe vele soudender ouerblijuen? Dye dochters van Loth waren seer sorchuuldich, om lieuer van haren eyghen vadere te ontfanghen dan (also si meenden) dat het menschelijcken geslachte vergaen soude. Wij sien nv hoe der menschen leuen seer cort es, datter veel versleghen zijn inden strijdt, noch meer duer onmanierlijcke gulsicheyt haer leuen vercorten, vele steruen vander peste ende haestighe doot, dander verdrincken in die zee. Ic late varen die daghelijcx van diuerschen siecten ghedoodt werden, ende willen wij noch ongehouwet blijuen? Als wij in deser manieren al ons argumenten ende propositien gheconfirmeert ende gheprobeert hebben by redenen, authoriteyten, prouerbien, sententien, exempelen, comparatien, oft ghelijckenessen, so vele ende so verre dat genoech wesen mach, wij sullen voort comen tot dye Refutatie, dat es dye wederlegghinghe ende solueringhe van tgheene datmen teghen ons blijcken oft confirmeren soude moghen segghen ende opponeren, wel verstaende dat wij telcken pointe die wij gheprobeert hebben wel moghen refuteren, daer refutatie dient, niet tegenstaende om cortheyt wille, ooc om die confusie te schuwen, dye daer wesen mochte, waert dat die dee
{==25r==} {>>pagina-aanduiding<<}
len der inuentie duerminghelt waren, ende op dat die leeringhen ende ionghers (voor den welcken wij dit scrijuen) bet verstaen, ende onthouden moghen, wij en hebben die oordene vanden deelen der inuentie niet willen confunderen, maer hebben eerst alleene ghestelt ons Confirmatie, desghelijcx sullen wij nv ooc alleene op haer seluen stellen ons Refutacie als hier naer volcht. Yemant mocht nv reprochieren ende wederlegghen ons redenen ende confirmatien in deser manieren. Christus en heeft selue den houwelijcken staet niet aenghenomen noch ghebruyct, hy es oock van een maecht gheboren. Ten anderen die apostolen hebben ooc meest ongehuwet gheweest, bouen dien si hebben ooc gheraden datmen onghehuwet blijuen soude. Ten derden, wie soude connen verhalen al het quaet, tegenspoet, onruste, belet, molestatie, ende sorchuuldicheyt, die inden huwelijcken staet ghelegen zijn?
Refutatie. In Christo zijn veel saken die wij meer verwonderen dan achteruolghen moghen. Hi es ontfanghen sonder vadere, hi es geboren sonder doluer oft hindere van zijnder moedere. Hi es verresen met ghesloten graue, ende heeft veel meer andere saken ghedaen, dye welcke bouen der natuere zijn. Maer wij onder die wet der natueren leuende, wat vermogen wij bouen de natuere voorder dan ons van God ghegeuen es? Christus es van een maecht gheboren. Tes waer maer van een ghehuwede maecht. Een moedere ende maecht, die betaemde God wel, maer 
{==25v==} {>>pagina-aanduiding<<}
dat si ghehuwet was, daer bi wort ons betoocht wat ons lieden betaemt. Hoe soude Christus den huwelijcken staet meer moghen eeren ende prijsen dan dat hi om te betooghen zijn ontsprekelijcke ende eeuwighe liefde, die hi tot zijn gheloouige ghemeynte draghende es: hem seluen noempt den Bruydegom, ende zijn ghemeynte die Bruyt? duer die onbegrijpelike versaminghe der Goddelijcker natueren metter menschelicker natueren, twelcke allen menscheliken ende inghelschen verstande te bouen gaet. Dit sacrament des huwelicx (spreect Paulus) es wonderlijcke groot in Christo ende zijnre ghemeente. Waer onder den hemel heyligher oft weerdigher versaminghe ende verbondt, dan het huwelic, Christus ende sinen heylighen dienaer sinte Pauwels souden daer af comparatie of ghelijckenesse ghenomen hebben. Nv ten anderen aengaende den Apostolen het blijct wel dat sommighe van hen lieden ghehuwet hebben gheweest, ende hebben goede eerbaere kinderen gehadt. Niet tegenstaende nochtans, dat alsdan ter tijt wel seer goet ende nootsakelick was, dat si dye dwoordt Gods prekende waren, onghehouwet wesen souden. Om dies wille dat si van deen lant in dandere reysen moesten, ende aen alle siden veruolcht, veriaecht ende gedoot waren. Nv es den tijt verandert. Maer nopende den predicanten des goddelijcken woorts wat gaet v dat aen, die ongeleert zijt, ende geheel totter werelt ghenegen? laet die gheestelike personen die hem alleenlick met goddelike saken on
{==26r==} {>>pagina-aanduiding<<}
derwinden ongehuwet blijuen, maer ghi die weerlijc zijt, volcht uwe vocatie. Jae seght ghi, thuwelick heeft veel quaets, pijnen, ende teghenspoets in. Hoe macht quaet wesen, dat God selue ghemaect, geordineert, gebenedijt, ende geboden heeft Heeft hi niet Adam ende sinen naercomelinghen belast ende beuolen dat si int sweet huers aenschijns haer broot eeten souden? so daer gescreuen staet, dat die man int labuer zijnder handen salich wesen sal. Ende dat de vrauwe int baren der kinderen behouden werdt. Ja maer ghi hebt vaer van een quaet ongetrauwe wijf, ende quade kinderen. Segt wat ghi wilt, tes al te vergheefs, dat en es al den huwelijcke niet te wijtene, maer den personen. Tes meest al de schult vanden mans, dat de wijfs quaet zijn. Een quaet man, dye maect wel een goet wijf quaet. En een goet man mach ooc een quaet wijf goet maken. Die kinderen volghen ghemeenlijc vader ende moeder naer. Dus blijct, dat noyt man quaet wijf, noch quade kinderen hadde, ten quam meest toe by zijn eyghen schult. Wat willen wij die wijfs gaen accuseren die broosch ende teeder zijn, oft die ionghe kinderen? si moghen geleedt wesen, alsomen die hebben wil. Wat willen wij oock van quaden wijfs spreken? daermen so vele goede eerbare vrauwen gheuonden heeft, Dye vele groote, duechdelijcke, ende louelijcke saken gedaen hebben, daer die mans selue faelgierden. Als Sara, Rebecca, Abigail, Judith, Hester, Susanna. &c. ende meer ander exempelen diemen allegieren mach. Want bo
{==26v==} {>>pagina-aanduiding<<}
uendien, dat die exempelen in alle manieren van causen, seer bequaem zijn om te confirmeren. Sij hebben nochtans een sonderlinge grote cracht om te persuaderen oft dissuaderen. In deser manieren die obiecten gherefuteert hebbende, wij sullen maken conclusie als hier naervolcht. Wij hebben nv (so wij hopen) wel ende te vullen betooghet hoe den houwelijcken staet, sonderlinghe voor v, Goet, eerlijc, oorbaerlijc, genoegelijc ende ooc seer nootsakelijcken es. Aldus ghi eerbare fray ende verstandele ionghelinck, wien God wel voorsien heeft van rijcdom, edelheyt, schoonheyt, ghesontheyt, ende alderhande goede gauen, wilt achteruolghen tgene dat alle u goede vrienden aen v begheeren, dat God ende dye natuere van v eysschende zijn, daer toe dat v die redene ende eerbaerheyt vermanende es. Daer in dat v eere, v salicheyt, ende v profijt ghelegen es, daer v die genoechlijcke conuersacie toe verweckende es. Ja en daer v die nootsakelicheyt toe dwinghende es. Maer tes meer dan ghenoech daer toe gheseydt. Ick hope dat ghi al van nv by onsen vermane beter ghesint, ende wijsselijcker beraden zijt.
Als wij in deser manieren duer ons Inuentie al onse saken gheuonden hebben, ende duer ons dispositie elck in zijn eyghene plaetse beschict, wij en moeten oock nyet vergheten, noch verswijmen ons andere drie deelen van Rhetorica, so voren gheleert es, maer moeten die selue met alder neersticheyt obserueren. Te wetene ons 
{==27r==} {>>pagina-aanduiding<<}
elocutie, op dat wij met bequamen verstandelijcken woorden, ende wel gheschicte redenen wtspreken, tgene dat wij verhalen willen. Ten anderen ons memorie, op dat wij niet buyten propooste en verdoolen. Ten derden ende laetsten, (als wij ons vertooch verbael doen moeten) ons Pronunciatie, dat es dat wij met bequamen voyse gesten ende roeren des lichaems ons cause vertooghen met een verwonderinghe ende welbehaghen vanden ghenen die dat hoorende zijn. Ende dit al wel ghedaen hebbende, wij sullen dye vijf deelen van Rhetorica gheobserueert ende vulbrocht hebben.


¶ Van die derde maniere van Causen 
gheheeten Iudiciael oft iugierlijck.

DIe derde maniere van causen wort geheeten Iudiciael oft iugierlijck, Iudiciale genus. om dat si in iustitien, int rechte, in questien ende dingementen gebruyct werdt. Nyet teghenstaende dat si vanden goeden Rhetorisienen in anderen saken ooc wel mach gebruyct werden. Want al ist sake dat sonderlinghe drie manieren van causen verscheedelijc beschreuen zijn: nochtans moghen si wel duerminghelt wesen, ende deene met dye andere geholpen. Ghelijckerwijs als wij yemant raden willen ontraden, eenige sake te doene, oft te laten of om eenige steden, landen, of personen te beminnen, of te vlieden, so moeten wij de selue saken steden landen of personen ooc bescrijuen, prijsen of misprijsen, biden welcken dat beede de manieren van cause als beraet 
{==27v==} {>>pagina-aanduiding<<}
ende betoochsaem of lofsaem, tsamen gemingelt wesen moeten, also mach ooc die cause Iudiciael met den anderen wel somtijts ghemingelt wesen, naer discretien vanden Rhetorisien. Nv ten propooste. Onder dese cause Judiciael werden besloten, Accusatie, Heesschen, Crachten, Doleancen, Verwijtinghe, dreygementen, inuectiuen, excusatien, defensien, verweeren, purgieringe supplicatien, om gratie bidden, ende dierghelike.


¶ Van die drie manieren van Causen Iudiciael.

    DIe causen Iudiciael zijn driederhande, oft in drie manieren. Deerste maniere wordt gheheeten Coniecturael, om dies wille datmen dye waerheyt vander sake, by coniectueren ondersoecken moet. Te wetene alsmen op yemant eenich fayt intendeert oft te laste legt, en dat hi tselue fayt slechtelijc verloochent, exempel. Den heesscher sal segghen. Ghi hebt dootslach ghedaen. Den verweerder antwoort. Ick en hebbe gheenen dootslach ghedaen. Nv moet gheiugeert wesen, oft hi tfayt ghedaen heeft of niet. Hier toe werdt ghebrocht, al tgene dat elc van beeden partijen daer op allegieren sal. Dye tweede maniere van causen Iudiciael, es ghenoemt Iuridiciael, oft rechtseggelijc. Te wetene als den verweerder het fayt kent ende aenneemt maer segt dat hijt wel ende met recht ghedaen heuet. En hi allegiert zijn redene, waer bi hi meynet met rechte dat fayt ghedaen te hebben. Den 
{==28r==} {>>pagina-aanduiding<<}
heesscher ter contrarien, allegiert ende confirmeert dat hi verweerder tselue fayt qualijc, ende met onrechte gedaen heeft. Exempel, den heesscher segt tegen den verweerder. Ghi hebt dootslach gedaen. Den verweerder kent het fayt, maer hi segt, ende sustineert dat met goeden rechte gedaen te hebbene, by redene, want den versleghenen persone eerst des verweerdere niet gheoorloft en was yemant doot te slane, bouen dat den versleghen ooc ter doot behoorlijck niet verwesen en was. Wt die redene vanden verweerdere ende dat confirmeren vanden heesscher, moet gheiugeert ende gheseyt wesen, oft voorn̄ fayt met echte oft met onrechte geschiet es.
Die derde maniere van causen Iudiciael wort geheeten wettelijc. Te wetene als daer eenighe questie oft gheschil coemt, ter cause van renich gescrifte. Als van gescreuen rechten oft wetten testamenten, voorwaerden, obligatien, oft dier ghelijcke saken. Hier af moet geiugeert wesen, wat den rechten gront, sin, of meeninge es, van dat selue gescrifte. Aldus int corte gheseyt deerste maniere Iudiciael iugiert, oft es. Die tweede oft recht onrecht es, die derde wat es. Nv sullen wij van elck bysondere breeder spreken, hoe men die te wercke legghen sal.


¶ Van die eerste maniere van Causen Iudiciael, diemen coniecturael noemt.



{==28v==} {>>pagina-aanduiding<<}

Voren es ghenoech ghesproken van die vijf officien vanden Rhetorisien ende van die ses deelen der Inuentie, ende oock betoocht hoemen die selue te wercke legghen sal, biden welcken dat gheen noodt en es, hier wederom al het selue te verhalen breeder dan het van noode es. Daeromme obseruerende als voren gheleert es van die Prologhe, Insinuatie, narratie, diuisie, confirmatie, refutatie, conclusie, wij sullen hier sonderlinghe tracteren van de redenen ende argumenten biden welcken den Heesch, antwoorde, replijcke, ende duylijcke vanden pijne, moghen geconfirmeert oft gherefuteert werden. Eerst in een cause coniecturael den heesscher sal zijn narratie, dat es, heesch, replijcke, oft hoe datment noemt, confirmeren, ende minghelen met vele suspitien, vanden verweerdere, op datter bi dien schijne, niet gheseyt, nyeuwers gecomen noch ghegaen, noch niet gedaen te wesen sonder cause. Die narratie vanden verweerder weder dat antwoorde duylike oft anders ghenaemt si, die moet een clare ende slechte expositie oft wtleg hebben, verminderende oft te niete doende die suspitien, het welcke ghebueren mach in veel ende diuersche manieren als hier naer volcht.


¶ Die eerste manier van confirmeren in een cause coniecturael.

DEn heesscher mach ten eersten zijn redenen confirmeren ende proberen by sekeren causen die welcke probabele zijn, dat es 
{==29r==} {>>pagina-aanduiding<<}
die gemeenlijc geschieden als dat den verweerdere alsulc fayt gedaen soude hebben, om bate oft profijt, om gelt, om eere, om hoocheyt, of heerscappie te vercrijghen, of om eenige onreyne begeerlicheyt, seggende dat hi verweerdere tot alsulcken saken seer gheneghen, ende daer voren wel vernaemt es. Oft dat hi tfayt ghedaen heeft, om te keeren ende te ontgane zijn schade, viantschap, pijne, ende schande, seggende dat hi cleynmoedich es van sulcken saken lichtelic vreesende. Den verweerder sal verloochenen dat hem eenighe cause tot sulcken fayte ghemoueert heeft, oft hi sal die cause seer cleene maken, daer naer sal hi segghen, dat onrecht ware, als yemant van eenige sake bate oft profijt heeft, datmen daeromme op hem suspitie hebben soude van quaet doene. Voort sal den heesscher neerstelijc aenmercken het leuen vanden verweerder, oft hi voortijts van sulcken fayten berucht ende vernaemt heeft geweest, en beuindt hy dat niet, hi moet ondersoecken, of daer noyt geen suspitie van hem geweest en es, daer in moet hi hem seere besich houden, pijnende te betoogen dat zijn leuen accordeert met die cause die hi gheallegiert heuet. Te weten, tsi dat hi gheseyt heeft, die cause vanden fayte geweest te hebbene, profijt oft gelt hi sal betooghen, dat hi al zijn leuen lanc gheweest heeft ghierich oft vreck. Segt hi alle zijn leuene seer eerghierich gheweest es: op dat die ghenegentheyt vanden verweerder metter cause die den heesscher allegierende es, accorderen mach. 
{==29v==} {>>pagina-aanduiding<<}
Maer heeft den verweerdere voortijts geen gelijcke fayten gedaen, noch daer af berucht geweest Den heesscher sal betooghen dat hi ander quade fayten bedreuen heeft, oft daer voren vernaemt gheweest, seggende, ten es gheen wondere, die sulcke ende sulcke leelijcke fayten ghedaen heeft, dat hi dit ooc ghedaen soude hebben. Ist dat den verweerdere sulck man es, datmen teghen zijn eere naem ende faem niet geweten en heeft te sprekene, den heesscher sal segghen datmen het fayt vanden menschen aensien moet, ende niet alleenlic die fame. Ende dat hi tot nv toe zijn quade fayten, met behendicheyt verholen heeft ghehouden, maer dat nv al teenen male wtcomen sal. Hier teghen sal den verweerdere, oft sinen beschuddere reprochieren, ende betooghen ist hem moghelijc, dat hi al zijn leuen lanc een goet man van name ende fame geweest heeft, dat hi noyt eenighe quade oft oneerlijcke fayten ghedaen en heeft. Mach hy dit niet wel metter waerheyt allegieren, hi moet segghen dat hem alsulcx ghebuert es bi misschiene, wt onwetentheyt, ioncheyt, foortse, quaden raet oft verleedtschap, by den welcken datmen tonrecht sulcke saken hem te laste leggen soude Ist dat den verweerder seer infame es, hi sal segghen dat men die onnosele wel dicwils met onghelijcke diffameren en belieghen mach. Ende datmen het segghen vanden lieden niet en behoorde te gheloouen. Maer en mach hem al dit noch niet helpen, hi sal segghen voor zijn extreme defensie, dat hem alsulcke saken als van goede oft 
{==30r==} {>>pagina-aanduiding<<}
quaden name hier nv niet en staen te verantwoorden, maer alleenlijc het point ende artikele vanden welcken hi gheaccuseert es.


¶ Die tweede maniere van confirmeren in Causen Coniecturael.

DEn heesscher sal den verweerder noch naerder comen, betooghende hoe dat niemant anders dat fayt gedaen en mach hebben dan desen verweerdere, wt causen, want hi daer alleene bate en profite af hebben mach, of eenige schade ontgaen, oft dat hijt bi gheen betere middele en hadde moghen doen, oft dat hi andere middelen ghelaten heeft om die groote begheerlicheydt. Hier op moet die verweerdere betooghen ist hem moghelijck, dat andere menschen oock dit selue fayt profitelijck wesen mochte. En dat andere ooc also wel als hi tselue hadde moghen doen ende vulbrenghen.


¶ Die derde maniere van confirmeren in Causen coniecturael.

DEn heesscher sal voort betooghene, hoe den verweerdere alderhande bequaemheyt ghesocht heeft om zijn fayt te vulbringhene. Int welcke hi noteren moet ses saken oft circumstantien. Te wetene, die plaetse, den tijt, die spacie oft lancheyt van tijde, die occasie, die hope van vulbringhene, die hope van helen, oft bedeckene. Of die plaetse heymelijc of openbaer es, ghewijdt oft onghewijdt, woeste oft anders. Oft men daer hadde moghen ghesien oft 
{==30v==} {>>pagina-aanduiding<<}
gehoort wesen, oft niet. &c. Den tijt, oft bi daghe was oft bi nachte, wat tijde des iaers, wat dach wat hueren. &c. Die spacie wert geconsidereert, te wetene oft den tijt lanc ghenoech mocht wesen om sulc fayt te doene, oft den verweerder ooc wel weten mochte dat hi tijts ghenoech hebben soude, want het mach luttel argueren, dat hi tijts ghenoech hebben mochte, ist dat hi van te voren tselue niet en heeft moghen weten ofte voorsien. Die occasie salmen aenmercken, oft si wel bequame was, oft dat die rechte middele was om sulc fayt te bestaene, oft datter wel ander beter was die ghepasseert was, oft die hi niet verbeydt en heeft. Dye hope van vulbringhene salmen oock neerstelijck aenmercken, of hi al tgene dat voorseyt es tsinen voordeele heeft ghehadt. Bouendien salmen betooghen, hoe hi van zijnder siden heeft ghehadt die macht, het ghelt, den raet, die const, die subtijlheydt, die ghereedtschap. Vander ander siden die crancheyt, weerloosheydt, aermoede, ongheleertheyt, onwetentheyt, onuoorsienicheyt, onghereetschap. Biden welcken hi wel versekert wesen mochte, oft daer hope was zijn fayt te moghen vulbringhene, ofte niet. Die hope van helen werdt aenghemerct, oft van dit fayt yemant weten mochte dan den verweerdere alleene, oft dat hy hem wel betrauwet op zijn complicen, als wesende van sinen huysghesinne, zijn dienaers, ondersaten, vrienden, mede verbonden, oft tsamen ghesworen. &c. Alle dese plaetsen ende circumstantien, 
{==31r==} {>>pagina-aanduiding<<}
mach den verweerdere ooc ter contrarien voor hem ghebruycken, te wetene als si tot sinen voordele comen.


¶ Die vierde maniere van confirmeren in Causen coniecturael.

DEn heesscher sal zijn cause confirmeren ende proberen by noch sekerder argumenten ende vehemente suspitie, twelcke gheschieden mach in drie manieren. Te wetene, by dye drie deelen des tijts. Als den tijt voorgaende, den tijt present, ende den tijt naeruolghende. Inden tijt voorgaende sal hi considereren, waer den verweerdere ghesien was, eer dit fayt ghebuerden oft met wyen dat hi ghesien was, oft hi teghen hem eenighe ghereetschap maecte, oft hi teghen yemant sprack, oft hi eenighe woorden profereerde, oft daer yemant met hem was van sinen complicen oft medepleghers, oft wat behulp, instrumenten ende ghereetschap hi hadde, oft hi daer yet ghedaen heeft buyten ghewoonten oft tontijden. &c.
Inden tijt present sal hi considereren, oft den verweerder daer ter plaetsen gesien was alst tfait gebuerde, of daer eenich geruchte roepen of crijsschen gehoort es, of men daer yet af beseuen heeft in sien, in hooren, in geuoelen, in riecken, in smaken, want elck van desen mach suspitie gheuen.
Inden tijt nauolgende sal hi mercken, hoe dat fayt gedaen es, ende van wien, hoe dat gedaen es salmen aenmercken tlichaem vanden ouerledene, 
{==31v==} {>>pagina-aanduiding<<}
waren dat geswollen, ende lootuerwich, dat es een teeken dat hi met fenijn gedoot es, zijn daer wonden oft andere teekenen, dat betekent in andere maniere. Van wien dat ghedaen es, men sal nerstelijck ondersoecken wat voetstappen datmen daer vindt, oft daer ooc eenighe instrumenten, eenighe wapenen, oft eenige cleederen, oft dierghelijcke saken achter ghebleuen zijn, oft daer eenich bloet oft ander saken ouer den verweerdere beuonden es: oft bi ooc daer ter plaetse nae dat het fayt ghebuert es, gesien oft betraept heuet gheweest.
Den verweerder sal hier teghen betooghen, ist hem moghelijc hoe dese teekenen ende argumenten hem niet hinderen en moghen, want hy dit al ghedaen heeft omduecht, wt compassien, ende medelijden. En hi sal hem pijnen om te betooghen hoe alsulcke teekenen diemen teghen hem allegiert, hem seluen grootelijcx mede gaet.


¶ Die vijfste maniere van confirmeren in Causen coniecturael.

DEn heesscer sal zij cause noch sterckelijcker confirmeren ende proberen, ende dat bi consequentien, dat zijn teekenen die den beschuldighen na pleghen te volghene. Hi sal betooghen ist dat hi kan, als hi gecomen es bi den verweerder, dat hi int aensichte root oft bleec wert dat hi versaecht was, niet wetende wat segghen of dat hi nedersach, of nv eensins, nv andersins seyde, oft yet belooft heeft, om datmen swijghen 
{==32r==} {>>pagina-aanduiding<<}
soude, oft gheuloden es, twelcke al teekenen zijn van beschuldicheyt. Ist dat den verweerder geen van desen saken ghedaen en heeft, den heesscher sal segghen dat hi also wel voordocht heeft, wat hem mede oft teghen gaen mochte, en dat hi daer om so stoutelic geantwoort heeft, twelcke meer een teeken es van grooter stoutheyt, dan van onnoselheyt. Hier op sal die verweerder antwoorden. Ist dat hi eenighe teekenen van vreesen gehadt heeft, dat niet en es wt causen, want hi hem beschuldich kent: maer om tgroote perikel daer hi onnoselick in bedraghen es. Ist dat hi stout es, ende onbeureest, hi sal segghen dat hi hem op zijn onnoselheyt, also wel betrauwende es.


¶ Die seste maniere van confirmeren bi approbatien in causen coniecturael, metgaders die reprochen vanden verweerder ende die refutatie vanden heesscher.

ALs nv den heesschere alle zijn suspitien gheconfirmeert heeft by redenen ende argumenten, ende moghelijck al oft som met oorconden ghedaen blijcken, hi sal dat selue gaen approberen, seggende dat hi wel ende suffisantelijc heeft doen blijcken bi oorconden, bi sekeren teekenen redenen ende argumenten, ende ooc bi ghemeenen voys ende fame hoe die verweerder het fayt dies questie es, gedaen moet hebben, twelcke hy ooc wel selue belijden ende kennen sal, als hi te bancke oft ter torture ghewesen wert, om ter exame te comene. Hier moet hi nv segghen datmen die 
{==32v==} {>>pagina-aanduiding<<}
quaetdoenders gheensins en behoorde te sparene, maer datmense by alle weghen ende middelen bedwinghen sal, om die waerheydt te kennen. Hier dient ooc betoocht die grootheyt, enormicheyt, ende leelicheyt vanden fayten. Alle dese voorn̄. pointen sal den verweerder reprochieren, ende den heesscher refuteren ende solueren, als hier naer volcht.
Eerst teghen die oorconden, soo sal den verweerder oft sinen beschuddere, segghen ende betooghen haer quaet leuen, haer wanckelbaerheyt ende onghestadicheyt int deposeren, hoe ende waer in si discorderende zijn, seggende dat nyet gebuert en es al tgene dat si segghen, noch oock niet gebueren en mochte, of dat zijt niet en hebben moghen weten, oft dat zijt segghen wt eenighe begheerlicheyt, bi ionste, of wt nijde, of om haer bate ende profijt. Den heesscher om zijn cause te approberen, moet dit refuteren, ende die obiecten solueren, betooghende die eerlicheyt ende goet leuen van sinen oorconden, metgaders dye ghestadicheyt van haren deposeren. &cet.
Ten tweeden sal den verweerder reprochieren die torture, ofte tbekennen vander exame, segghende, datmen dyen gheen ghelooue gheuen en sal, om dies wille dat den eenen cleynmoedigher es, ende crancker, om dye pijne te verdraghen, dan een ander, als biden welcken wetende ende verstaende watmen van hem begheerende es, hy salt al segghen datmen hooren wil, om vander pijnen ontsleghen te wesen. Hier sal ick betooghen ist hem 
{==33r==} {>>pagina-aanduiding<<}
mogelijc, bi redenen ende argumenten coniecturael, so voren gheleert es, dat niet warachtich en es, noch ooc probabile, tghene dat in die torture bekent es gheweest. Den heesscher sal refuteren, segghende, dat ons voorsaten als voorsienighe mannen, hebben wijsselijc geordineert ende gestatueert, om die warachticheyt te besoekene, ende onderuindene, datmen die quaetdoenders met tormenten ende pijnen bedwinghen sal te segghene dat si weten. Hier moet hi neerstelijc aenmercken al tgene dat inde torture bekent es, om tselue by alle middelen van coniecturen, als voren gheleert es, te approberen, op dat eenvehement oft ymmer probabile suspitie der waerheyt gheuen mach. Vander gelijcken moet oock met die dispositie der oorconden ghedaen worden.
Ten derden sal die verweerdere reprochieren, dye teekenen ende andere suspitien, byden heesscher gheallegiert, segghende datter gheen sake en es, men soude die met suspitien wel connen beschuldighen, daer naer sal hi elcke suspitie op haer seluen cleyn maken, oft te niete doen betooghende hoe alle het selue, alsoo wel eenen anderen aengaen mach als hem, ende dattet seere qualijc gedaen es vanden heesscher, sonder oorconden, alleenlijc wt coniecturen ende suspitien, eenen onnoselen mensche te accuserene. Den heesschere sal dit refuteren, zijn cause approberende, ende segghen, wt dyen dat daer soo veel grooter teekenen ouer een comen, ten es nyet moghelijc te geschieden by geualle, so en salmen dit ooc niet 
{==33v==} {>>pagina-aanduiding<<}
meer voor suspitie houden, maer voor een clare openbare sake, midts datmen ooc meer geloofs gheuen mach den teekenen, dan den oorconden want die teekenen worden vertoocht, so die gheschiet zijn, maer die oorconden moghen om gelts wille, oft wt ionste, haet, nijt, oft wt vreesen gecorrumpeert worden. Ten vierden den verweerder sal reprochieren dye rumoren, ghemeenen voys ende fame, seggende datmen daghelijcx wel veel quade rumore zayt, die niet warachtich en zijn. Hier moet hi betooghen eenighe exempelen vanden gheenen die beclapt ende beloghen hebben gheweest. Voort sal hi segghen, dat zijn vianden oft benijders, of die ghenoechte nemen van anderen quaet te segghen, sulcke fame achter hem hebben doen loopen. Dan sal hi vanden heesscher oock wat versieren, seggende hoe sulcke of sulcke rumoren achter hem oock ghesproken worden, oft hi sal eenich warachtich rumoer ondersoecken t'welcke den heesscher oft accuseerder wat diffameren mochte, ende segghen dat hi nochtans alsulcx niet en ghelooft, om dies wille dat elck mensch niet den anderen valsche rumoren wel soude moghen zaeyen ende verbreeden. Maer waert sulcke rumoer, daer duer den heesscher oft accuseerder grootelijcx mochte ghediffameert wesen en dat seer probabel oft notoire ware. Den verweerdere soude bi dien den voorn̄. heesscher oft accuseerder moghen reproschieren ende wederlegghen als niet ontfanckelijc noch ydoone om hem te accuseren, noch gheloofsamicheyt daer in te hebben.


{==34r==} {>>pagina-aanduiding<<}

Den heesscher om zijn confirmatie te approberen moet die obiecten refuteren ende solueren segghende hoe die rumoren ende ghemeene voys niet en pleghen te ghebueren, daer na moet yet af wesen, hi sal ooc segghen datter gheen cause noch oorsake en es, waeromme yemant sulcke te vergeefs soude gaen versieren. Voort sal hi segghen, al ist sake, dat ander rumoren wel somtijts versiert ende qualijc warachtich hebben gheweest dit es nochtans warachtich ende wel ghebleken.
Ten laetsten in die conclusie, sal den verweerder de iugen ende audituers soecken te verweckene tot medelijden ende ontfermherticheden, segghende dat hem den heesscher tonrechte, ende met quader causen gheaccuseert heeft.
Den heesscher ter contrarie in zijn conclusie sal die Jugen inciteren ende vermanen tot onderhoudinge der wetten ende rechten, seggende dat men den verweerder gheensins sparen noch ontfermen en sal in so quaet, enorme, ende leelijc een fayt. Ende twelcke so claerlijck ghebleken es.


¶ Exempel van een cause oft questie coniecturael.

EEn coopman reyst naer een Jaermarct, nemende met hem een groote somme van ghelde, comende onderweghen, hi vint een schamel ruter reysende naer de selue stadt om te veruolghen een proces, twelck hi hadde aldaer in wetten hanghende. Tsamen coutende, onder ander propoosten, den coopman gheeft te ken-
{==34v==} {>>pagina-aanduiding<<}
nen van zijn ghelt, den anderen claecht dat hy geen ghelt en heeft, beclaghende zijn groot dangiere daer hi in es van zijn proces te verliesene, bi gebreke dat hi geen ghelt en heeft om te veruolgene dies hi eewelijc ongheeert man wesen moet, en van nv half desperaet es: wel wetende nochtans ende versekert wesende, hadde hy ghelt, hi soude wel obtineren, twelcke hem ende zijn kinderen eewelijc rijcke, ende verheuen maken soude. Aldus tsamen sprekende, ende deen den anderen zijn saken claerlijc te kennen geuende, twelcke ooc van meer personen gehoort heeft gheweest, si veraccorderen tsamen naer die stadt te reysen. Ter herberghen comende, si hebben tsamen gheeten vanden auont daer naer zijnse ooc tsamen op een camer alleen gaen slapen. Den weert geware wesende (so hy naermaels bekent heeft als hi in een ander fayt achterhaelt es geweest) dat den coopman ghelt hadde, hi es ghecomen des nachts daer si vanden slaep verwonnen laghen, als lieden pleghen die vermoeyt zijn. Dit beseffende, hi heeft genomen het mes van dien schamelen ruyter, en heeft den coopman die keele af ghesteken, hi heeft hem zijn gelt ghenomen, ende het mes al bebloet weder in dye schee ghesteken, loopende weder in zijn bedde, als oft hi nyeuwers af nyet gheweten en hadde. Dien schamel ruyter is snuchtens voor den daghe opghestaen om te reysen tot sinen gedinge, Roepende twee oft drie reysen op sinen medemate oft hi mede vertrecken wilde, denckende dat hi verwonnen was vanden slaep, en daeromme 
{==35r==} {>>pagina-aanduiding<<}
niet gheantwoort en heeft, hy heeft ghenomen zijn mes, ende zijn ander saken, die hi mede ghebrocht hadde, en es alleene voren gereyst. Corts daer naer den weert heeft groot geruchte ghemaect, roepende hoe daer een man vermoort was hy es met sommighen anderen gasten, den ruyter naer gelopen, hi heeft hem op den wech achterhaelt, hi heeft zijn mes wter schee getrocken beuindende dat bebloet was, si hebben hem gheuangen, ende naer de stadt gebrocht, hi es te rechte ghestelt. Den heesscher heeft teghen hem geintendeert. Ghi hebt den coopman vermoort. Hy als verweerdere oft sinen beschuddere verloochent simpelijck het fayt, seggende. Ic en hebbe hem niet vermoort. Het iugement moet wesen, of hi tfayt gedaen heeft. Dit moet geschieden by coniecturen van causen, teekenen, circumstantien vehemente suspitien, consequentien, gemeenen voys ende fame, approbatie van oorconden, eygen bekennen bi torturen, oft anders, also voren int langhe gheleerdt es. Want onder allen causen, iudiciael oft andere, dye maniere coniecturael alder swaertste es om te handelen, ende nochtans daghelijcx in vele ende sware saken, ghebruyct ende ghehandelt moet wesen, daeromme es si hier met alle hueren deelen seer neestelijck bescreuen, bi den welcken hi niet lichtelijc duer eenich belet oft twijfelinghe verdoolen en mach, so wie met daghelicsche exercitie, hem seluen voeghende es, naer tgene dat hier betoocht ende beuolen staet.




{==35v==} {>>pagina-aanduiding<<}

¶ Van die tweede manieren van causen Iudiciael, die welcke Iudiciael gheheeten wordt.

DIe cause, of questie, iuridiciael, dat es (so voren geleert es) als den verweerder het fayt kent, ende aen hem neemt. Dit gebuert in twee manieren. Ten eersten, als den verweerder het fayt simpelijc aenneemt, sonder eenighe andere excusatie, sustinerende dat hi wel ende met rechte daer aen gedaen heeft. Ten anderen als den verweerder het fayt kent, maer hi allegiert eenighe andere saken tot zijnder defensie, alsoo wij nv van elck bisondere declareren sullen.


¶ Van die eerste maniere van causen Iuridiciael, bi simpelen bekennen.

IN causen iuridiciael bi simpel bekennen, moet gheiugiert wesen (als voren gheleert es) oft fayt met rechte geschiet es. Te wetene, of het es natuerlijc recht, oft ghescreuen recht oft vsancie, oft ghelijck ende goet, oft gheiugierde saken, oft contract ende voorwaerde. Van al desen vindy genoech inde Practijcke, metgaders ooc die exempelen, bi den welcken dat gheenen noot en es hier breeder daer af te scrijuene, want wij hier gheen rechten en leeren, maer alleenlijc de const van welsegghene om constelijc een Cause oft Proces te beleedene.


¶ Van die andere manieren van Causen Iuridiciael, alsmen yet anders allegiert in manieren van defensie.

    
{==36r==} {>>pagina-aanduiding<<}

ALs den verweerder het fayt kent, als in hem seluen niet goet. Maer wil hem met eenighe andere saken defenderen, dit geschiet in vier manieren. Ten eersten, bi comparatien, om meerder quaet te beschuddene. Ten tweeden alsmen het fayt kent, maer eenen anderen dye schult te laste legt. Ten derden, alsmen betoocht dat niet bi willens noch bedochtens raets, ghedaen es. Maer bi nootsakelicheyt, of bi ignorantie, dats onwijsheyt, of bi onghelucke. Ten vierden alsmen simpelijc bidt om gratie. Wij sullen nv van elck bisondere breeder spreken.                                                      


¶ Van die Comparatie.

DEn verweerder mach hem defenderen bi comparantien, segghende dat hi alsulc gedaen heeft, om meerdere quaet te beschuddene. Exempele. Een Capiteyn es van sinen vianden gheassigiert, in een Casteel, so dat hi gheensins ontulieden mach. Dit siende, hi maect contract metten vianden, dat hi ende zijn ruyters wtgaen sullen haer lijt alleenlijc saluerende, die plaetse abandonnerende, met al haer wapenen ende ander munitien. Tes so geschiet, hi heeft al tander achtergelaten, mer zijn ruyters haer lijf gesalueert. Hi wort geaccuseert biden Prince. Den heesscher segt. Ghi en behoorde de plaetse metgaders die ander munitien vanden Prince niet gheabandonneert, noch ouerghegeuen te hebbene. Den ver
{==36v==} {>>pagina-aanduiding<<}
weerder antwoorde. Ic behoorde dat gedaen te hebben. Te weten om meerder quaet te beschudden, want die ruyters souden daer al hebben moeten doet blijuen. Die vraghe es, oft hi dat behoorde gedaen te hebbene. Hier moet gheconsidereert wesen, tghene dat den heesscher segt ende ooc tghene dat den verweerdere segt, deen teghen dandere comparerende, welcke datter eerlicste, profitelicste ende meest van noode es. Ten anderen salmen ondersoecken oft hem georloft was so te contracteren sonder consent van sinen ouerheere. Voort sal den h. gebruycken alle zijn suspitien coniecturael, so voren geleert es, om te betooghen dat hijt met ghedaen en heeft om meerder quaet te beschuddene, maer wt eenich bedroch of quade meeninghe. Voort salmen ondersoecken oft hi niet ontgaen en mochte, sonder in de plaetse geassigiert ende besloten te wesen. Den verweerder sala al die suspitien coniecturael reprochieren, inder manieren als voren inde cause coniecturael geleert es. Den heesscher salt refuteren, concluderende dat den verweerder van twee quaden tmeeste gecoren heeft, vanden welcken hem nochtans niet georloft en was te statueren. Den verweerder sal moghen maken zijn doleance, claghende ouer hen lieden, die het meeste quaet voor het minste kiesen. Voort sal hi vraghen sinen accuseerders ende ooc den iugen selue wat si gedaen souden hebben, oft si selue in die plaetse gheweest hadden, met dien sal hi hem lieden den tijt die plaetse, die sake metgaders al zijn aduijs, ende liberacie claerlijck voor ooghen legghen.




{==37r==} {>>pagina-aanduiding<<}

¶ Van eenen anderen die schult oft cause van der misdaet op te legghene.

HEt mach gebueren dat den verweerdere een fayt kent, ende aenneemt als quaet in hem seluen, maer dat hi om hem te defenderen eenen anderen dye schult oft cause te laste legt. Exempel. Een man heeft een schoon ionghe dochtere het geduert op eenen tijt late inden auont, hy vint een ionc gheselle sprekende met zijnder dochter in een heymelike plaetse alleene. Die vader presumerende dat si daer om quaet doen versaemt waren, hi heeft den ioncman haestelijck duersteken. Dye vader vanden ioncman accuseert hem voort recht. Den heesch es, Ghi hebt den ionckman vermoort. Hi kent het fayt, segghende, tes zijn cause ende schult, hi heeft mijn dochter gheuioleert. Hier moet geconsidereert wesen, oft den verweerder wel doet, dat hi die cause ende schult van zijnder misdaet, den anderen te laste legt. Voort oft dye misdaet vanden anderen soo groot es, als het fayt dat den verweerdere aenneemt, ende kent ghedaen te hebbene. En oft hem gheoorloft was quaet te doene, als waert sake dat een ander quaet ghedaen hadde, voort oft die misdaet vanden anderen nyet eerst hadde moeten blijcken. Ende aenghesien dat dye sake, noch voor iustitien nyet ghecomen en was oft hi niet eerst behoorlijcke hadde moeten ghecondamneert wesen, eer hy soude ghepunierdt wesen.


{==37v==} {>>pagina-aanduiding<<}

Den heesscher salt seer groot ende abuselijc maken, datmen meer fortse dan iustitie gebruycken soude, betooghende hoe alle iustitien ende goede wetten vergaen souden, waert dat elc zijn eyghen onghelijc wreken mochte. Voort sal hi vraghen den verweerder ende den iugen, wat si daer af segghen souden, oft hi ooc selue metter hant die doot van sinen sone wreken wilde, seggende, hadde hi dat willen doen, ten ware hem gheenen noot in vierschare te comen. Der verweerdere moet betooghen die grootheyt ende leelicheyt vander misdaet vanden anderen dien hi die cause van zijn fayt te laste legt. Voort sal hi al de sake, den tijt, de plaetse, claerlijc voor ooghen legghen, betooghende hoe sulcke misdaet moeste van hem terstont gepunierdt wesen, anders soude daer veel meer quaets af ghecomen hebben, biden welcken nyet moghelijc en hadde gheweest, oft ooc niet goet noch profitelijck, dat sulcke sake ter vierschare ghecomen hadde.


¶ Een ander exempel.

EEn Capiteyn es gestelt vanden prince om een frontiere des lants te bewarene. Die vianden arrijueren, den Capiteyn schrijft aen den Gouuernuer des lants om assistentie, daer en coemt gheen assistentie, die Capiteyn laet een fortresse innemen, midts dat hi gheen debuoiren doet om die te beschermen. Hi wort gheaccuseert voor den Prince. Hi excuseert hem bi datter gheen succours ghesonden en was. Hier moet 
{==38r==} {>>pagina-aanduiding<<}
geconsidereert wesen, oft in die macht vanden Gouuernuer was, tgheene dat hem den verweerder te laste legt. Ende bi wat middelen hi tselue hadde moghen doen, behoudens die eere ende weluaren vanden Prince ende vanden ghemeenen lande. En al waert sake dat hi al tselue wel ende eerlijc hadde moghen doen, of daerom den verweerder gheexcuseert werdt, daer hi selue zijn debuoir niet wel ghedaen en heeft. Voort salmen alle manieren van coniecturen ghebruycken, om te wetenene of hi dit wt quader meeninge, met voorrade ghedaen mach hebben, also vooren in die cause coniecturael gheleert es.


¶ Van die nootsakelicheyt.

ALs den verweerder het fayt niet en verloochent, maer den wille: seggende dat hem tegen sinen wille, den noodt daer toe bedwongen heeft. Alder eerst moetmen considereren of hi niet bi zijn eyghen schult, in dien noot gecomen es. Voort moetmen ondersoecken, hoe ende bij wat middelen hi dies hadde moghen ontgaen oft ymmer met min quaets lijden, oft hi ooc niet wel heeft moghen weten, hoe hi tselue ontgaen soude, oft wat hi daer teghen hadde mogen doen oft versieren. Voort bi suspitien coniecturael, of hi yet bi willen oft voorrade gedaen mochte hebben. Ende ooc al waert al warachtich, dat hem noot daer toe bedwongen hadde, of die cause suffisant ghenoech wesen soude om hem te excuserene.
¶ Exempelen van desen. Als daer een man in de
{==38v==} {>>pagina-aanduiding<<}
fensie van sinen lijue eenen anderen ter doot brenghet. Oft dat een gebannen ware op zijn hooft, op seuen mijlen sinen lande niet ghenakene, en dat hi in een schip ter zee varende, metten tempeeste in zijn landt ghedreuen ware. Oft dat een op zijn hooft verbonden stonde, tot eenen sekeren daghe, tsinen ghedinge te comen, maer by grooten vloet van watere, haestelijc aencomende, aldaer in tijden niet gheraken en mochte.


¶ Van die Ignorantie.

HEt mach ooc ghebueren dat den verweerder het fayt niet verloochene en can, maer wil hem excuseren, alleenlijc bi ignorantien oft onwetenheit Exempel. Het es bi Priuilegie vercreghen ende gepubliceert in een stadt, so wie binnen der seluer stadt naer der sonnen onderganc eenighen oploop van huysstorm doen soude, hy sal zijn lijf verbueren. Het es gheschiedt dat een ruyter vanden lande waert, een fray hertekin met oneerlijcke liefde bemindt heeft, maer twerdt hem ontschaect van eenen anderen vrijer, ende in dese voornoemde stadt ghebrocht. Dit vernemende die Ruyter, hi es in dye stadt hem lieden naer gheuolcht. Drinckende een goet hooft, hy es gegaen inden donckeren nacht voor een poorters huys grooten oploop, storm, ende beroerte makende. Hi es gheapprehendeert, ter vierschare ghebrocht wesende, hy werdt ghecalengiert van fayt capitael, by crachte van dye Pri-
{==39r==} {>>pagina-aanduiding<<}
uilegie. Hi excuseert hem bi ignorantie, segghende dat hi van dye Priuilegie nyet gheweten en heeft. Men sal ten eersten considereren of hi die Priuilegie heeft moghen weten oft nyet, daer naer oft hi zijn deuoir ghedaen heeft om te weten. Voort oft hi dat bi gheualle niet gheweten heeft, oft bi zijn eygen schult. Want die hem soude willen excuseren bi dronckenschap, ofte onbehoorlike liefde, oft wt gramschap eenich quaet ghedaen te hebbene, die en mach hem by ignorantie niet excuseren, maer soude hem dobbel beschuldighen. Voort salmen ghebruycken die maniere coniecturael, als voren, om te wetene of hi het priuilegie gheweten heeft oft nyet. Bouen dien salmen ooc considereren al waert sake dat hi die priuilegie niet gheweten en hadde, oft hi daeromme ghenoech gheexcuseert wordt ouerghemerct dattet fayt openbaer blijckelijck es.


¶ Van dat ongheluck.

SOmtijts wil hem den verweerdere excuseren, by dat hem misuallen soude wesen, bi mischief oft ongheluck Exempel. Een ionc man trauwede een ionghe maecht, het ghebuerde op den dach vander bruyloft dat daer een quade tonghe, een valsche benijdere ghecomen es totten bruydegom, hem aduerterende hoe dat hy tanderen tijden oneerlijcke conuersacie ghehadt heuet metter bruydt. Twelcke nochtans 
{==39v==} {>>pagina-aanduiding<<}
niet warachtich en was, maer heeft dit alleenlic wt nijde gheseyt, want hi selue de bruyt niet gecrijghen en conste, alsoot naermaels wel beuonden es gheweest. Den bruydegom seer toornich wesende, hi es terstont sonder eenich aduijs oft achterdincken half sinneloos totter bruydt gheloopen, en heeft haer sulcke onghetrauwicheyt met grooten euelen moet verweten. Die bruyt van sulcke onghehoorde sake, seer verscrict, beschaemt, en versleghen wesende, si es geuallen in een flaute.. Die bruydegom dit siende hi heeft haestelijc ghenomen zijn mes, om die rijcoorden in tween te snijden (also hi segt) maer heeft huer eenen grieuelijcken quets ghegeuen onder therte, so dat si terstont tusschen die handen van hueren vrienden iammerlijc gestoruen es. Die bruydegom bi clachte vanden vrienden is gheapprehendeert. Hi kent het fayt, maer segt dat by onghelucke teghen sinen wille geschiet es. Men sal hier al tselue considereren, so voren gheleert es van die nootsakelicheyt. Te wetene oft dat ongheluc niet bi zijn eyghene schult ghecomen en es.
En hoe hi tselue hadde moghen beschudden, voort oft hi niet en heeft moghen weten, hoe hi tselue beschudden soude, oft discretelijcker daer toe gegaen hebben. Daer naer salmen ondersoecken die coniecturen, oft wt quade wille geschiet es tghene dat hi ongheluck noemt. Den heesscher mach segghen in zijn approbatie al soo wel hier, als in die tweede voorgaende capittelen. Dat den verweerder om dieswille, dat hi hem schuldich 
{==40r==} {>>pagina-aanduiding<<}
kent, nyet anders en soect dan delay van Iustitien, om die iugen te abuseren met woorden. Den verweerder ter contrarien in zijn doleance mach segghen datmen meer aenmercken moet den wille dan het fayt, beclagende zijn groot ongeluck twelck teghen sinen wille geschiet es. Ooc dye wreedtheyt ende ongenadicheyt vanden heesscher oft accuseerders, dat si fayt maken willen van tgene dat by nootsakelicheyt, onwijsheyt, oft ongelucke gebuert es. Ja en dat hi verweerder wt goeder meeninghe, oft wt medelijden ghedaen heeft.


¶ Van simpelijc om gratie te biddene.

ALs den verweerdere het fayt kent, gheen ander sake allegierende tot zijnder defensie, maer simpelijc biddet om gratie. Men sal considereren by redene, als hier naer volcht. Oft hi der stadt oft der ghemeenten meer weldaden dan quaets ghedaen heeft. Oft daer eenighe duecht oft edelheyt inden Suppliant ghelegen es, byden welcken datter eenighe duecht hulpe profijt, oft weluaren af soude moghen comen, waert sake dat hy onghepuniert bleue. Oft hy selue in zijn officien ende regiment rechtueerdich goedertieren ende ghenadich gheweest heeft. Oft zijn misdaet niet en es gheschiet wt haet, nijt, of wreedtheyt, maer om weldoen, ende wt goeder meeninghe. En oft daerom oock anderen menschen onbekent es. Of daer gheen perijckel naevolghen en mach ist dat hi ontgaet. Oft daer ye
{==40v==} {>>pagina-aanduiding<<}
mant eenich quaet oft schande af hebben mach. Den beschudder moet veel spreken van die goedertierenheyt ende genadicheyt, van die fortune, van die veranderinghe der saken, om tot ghenadicheyt te verweckene. Den heesscher sal al dye contrarie van die selue plaetsen gebruycken, verhalende ende seer groot makende dye misdaet vanden suppliant. Maer dese cause en dient ter vierschare luttel oft niet, maer wel voor den raet oft voor den Prince.


¶ Van dye derde ende laetste maniere van Causen Iudiciael gheheeten wettelijck.

DEse maniere wordt gheheeten wettelijc, om dies wille dat si tracteert van questien ende differenten, comende ter causen van gescreuen wetten rechten, cueren, statuten, ordinancien, contracten, oft voorwaerden, obligatien testamenten, &c. twelcke ghebueren mach in ses manieren. Ten eersten als daer questie oft different rijst, ter cause van het ghescrifte, ende dye wille oft meeninge vanden gheenen diet bescreuen heeft. Ten tweeden als daer twee ghescriften oft wetten contrarie deen den anderen zijn. Ten derden als een ghescrifte twijfelachtich es Ten vierden als daer questie es vande diffinitie dat es hoe dye sake ghenoemt wordt. Ten vijfsten als die questie coemt ter cause van dye wederlegghinge by exceptien. Ten sesten van dye 
{==41r==} {>>pagina-aanduiding<<}
ghelijckenesse met anderen wetten. Nv sullen wi van elcken bisondere spreken.


¶ Van het ghescrifte, ende den wille oft meeninghe vanden scrijuere.

WT dat ghescrifte, ende wille of meeninghe vanden scrijuere mach questie rijsen. Te wetene als die intencie ende meeninghe vanden scrijuere schijnt contrarieren metten gescrifte Exempel. Daer es een wet of cuere bescreuen, bi die welcke  geordineert es, so wie duer eenich tempeest zijn schip achterlaten sal, hy sal tselue verliesen met al datter in es. Twelcke schip met alle den goede (ist dat te lande comen mach) hem lieden toebehooren sal die daerin gebleuen zijn. Het ghebuert duer cracht van grooten tempeeste dat si al vlieden die in een schip zijn, hem saluerende in een bootken, wtgedaen een sieck mensche die int schip blijft, bi causen want hi van groter siecten niet vlieden en mach. Het gebuert by geualle dattet schip ongeschent inde hauene geraect. Den siecken wilt voor hem behouden, den anderen dye tschip toebehoorde heescht dat selue voor hem. &c. So wie hem nv met dese ghescreuen wet, oft met eenich ander ghescrifte alleenlijck naer dye lettere behelpen wil, als hier den siecken. Hy sal obserueren die vijf officien vanden Rhetorisien, metgaders dye ses deelen vander Inuentie alsoo vooren gheleert es. Bouen dien sal hi noteren tghene dat hier naer volcht.


{==41v==} {>>pagina-aanduiding<<}

Sijn narratie vulbrocht hebbende, hi sal prijsen hem die tgescrifte gemaect ende geordineert heuet dan sal hi tselue gescrifte reciteren. Voort sal hi vraghen zijn wederpartije, oft hi niet geweten en heuet, datter sulc gescrifte gemaect oft gheordineert was. Voort sal hi collationeren tselue ghescrifte, tgene dat zijn wederpartije kent gedaen te hebbene. Om te weten wat die iugen schuldich zijn te volghene, oft tgene dat daer teghen subtijlijc versiert es. Dan sal hi die interpretatie van zijn wederpartije begrijpen, ende te niete doen vraghende, waert sake dat hi die het gescrift gemaect ende geordineert heeft, tselue in sulcker manieren hadde willen scrijuen, also zijn wederpartije segt tselue verstaen te moeten wesene, wat hem beletten mochte van alsoo te bescrijuene. Dan sal hi selue zijn interpretatie oft sin gheuen ende betooghen cause waerom den ordineerdere, oft scrijuer tselue also ghescreuen heeft, betoogende tselue gescrifte, claerlijc, cort, wel perfectelijc, ende met sekere redene ghescreuen te wesene. Voort sal hi exempelen allegieren van saken die stricktelijc naer de lettere van tgescrifte gheiugiert zijn gheweest, ende nyet naer die vreemde interpretatie vanden partijen. Voort sal hi betoghen hoe quaet ende periculues dattet es, anders dan naer tgescrifte te iugierene. Segghende ist datmen iugiert naer den sin vanden ouertreders der wetten, ende niet naer datter bescreuen staet, so salmen elcken cause ende macht geuen om te 
{==42r==} {>>pagina-aanduiding<<}
misdoene, als si verstaen sullen dat die iugen niet en iugieren naer die gescreuen wetten die si besworen hebben, maer naer den wille ende interpretatien vanden partijen. Ooc en sullen die Iugen geen seker redene oft maniere moghen hebben van iugieren, noch ooc die ghemeente van leuene, ende hem daer naer te regulerene, ist dat die wetten niet strictelijc onderhouden werden. &c. Ten laetsten makende doleance teghen zijn wederpartije als teghen een dye daer kent ende belijdt, teghen dye gescreuen wet ende ordinancie gedaen te hebbene, ende daer toe hem noch wil defenderen. Nv ter contrarien. So wie hem met den sin ende meeninghe van een wet oft gescrifte beschudden wil ende niet met deen gescrifte naer de lettere. Hi sal ten eersten prijsen den bescrijuere, als dat hi wel ende cortelijc bescreuen heeft, tgene dat nootsakelijc bescreuen diende, achterlatende tghene dat men van selfs sonder gescrifte wel verstaen mach Voort sal hi segghen dat het doene es van een lueraer oft luteraer, so seere die woorden van tghescrifte te volghen, ende niet den sin noch den wille vanden ghenen diet ghescreuen heeft. Voort sal hi segghen dat het gescrifte naer die lettere al so niet wesen mach, noch by natuerlijck recht, noch bi ghescreuen recht, noch bi vsancie, noch bi dat also goet ende gelijc wesen soude, twelck sonder twijfelen die wille ende meeninge vanden scrijuere gheweest es. Te wetene, dat alsulcke pointen neerstelijck gheobserueert wesen souden. Voort sal hi segghen, hem met goeden rechte ghedaen 
{==42v==} {>>pagina-aanduiding<<}
te hebbene, tgene dat hi ghedaen heeft, allegierende die voornoemde pointen tsinen voordeele. Seggende hoe den sin ende interpretatie die zijn wederpartije bi brengt, van geender weerden, onwijs ende onrechtueerdich es. Of dat so niet wesen mach, noch moghelijc es, noch ooc niet en accordeert met datter voren ende na gescreuen staet, noch met gemeenen rechten oft wetten, noch gewijsde saken Voort sal hier exempelen betooghen van saken die geiugiert hebben geweest, niet strictelijc na die woorden ende lettere vanden gescrifte, maer na den wille ende meeninge vanden scrijuer. Voort sal hi betogen eenige exceptien van wetten of obligatien, daer den sin ende meeninge vanden bescriuer verstaen moet wesen. Ten laetsten int concluderen, mach hi hem doleren van zijn wederpartije, segghende dat hi een gescrifte oft wet allegiert, daer hi nochtans den rechten sin ende meeninghe niet en wil verstaen.


¶ Van die contrarie wetten.

HEt mach somtijts ghebueren dat twee wetten contrarieren deen den anderen. Exempel. Daer es een wet. So wie eenen verrader des lants wroeghen ende openbaren sal, Hem wordt daer voren ghegeuen, tghene dat hy selue begheeren sal. Daer es een ander wet. Soo wanneer een verrader beuonden werdt, vijf van sinen naeste vrienden sullen tot eewighen daghen ghebannen ballinghen des landts zijn. Het gheschiet, een vrauwe wroecht ende openbaert eenen verrader des landts, nyet anders daer vo-
{==43r==} {>>pagina-aanduiding<<}
ren begheerende, dan hueren man thuys te behoudene onghebannen, dye welcke een broeder was vanden verrader. Si allegiert deerste wet Partije allegiert dandere contrarie van dien.
Eerst salmen considereren welcke van den tween, oorboorlicste, eerlicste, ende meest van nooden es. Ten anderen, oft die selue wetten niet eensdeels oft al gheaboliert ende ghecesseert zijn. Item oft die selue wetten in sulcker maniere contrarieren, so dat deene beueelt, ende dandere verbieder, oft dat deene bedwingt, ende dandere toelaet. Want zijn defensie es cranc, die daer kent niet ghedaen te hebbene, daer toe dat hi door de wet bedwonghen was, en wil hem defenderen midts dat een ander wet, tselue es toelatende. Om dies wille dat een beuel ende bedwanc meer es te obseruerene, dan een permissie oft toelatinghe. Desghelijcx ist ooc een crancke defensie, alsmen betoocht wel ghedaen te hebbene, also die wet beueeldt, als die selue wet eensdeels, oft al gheabolieert es, ende te niete. En niet ghedaen te hebbene, tghene dat bi die laetste wet gheoordineert ende beuolen es. Want dye laetste wet es dye vroomste. Dit al geconsidereert wesende wij sullen ons wet, daer mede wij ons behelpen willen, proponeren, verhalen, ende prijsen, maer die andere wet die welcke ons contrarie es, die sullen wij declareren interpreteren, ende trecken tot onsen profijte, besoeckende oft si in eenich deel van rechte ghefundeert es. Te wetene int natuerlijck recht, ghescreuen recht, costume 
{==43v==} {>>pagina-aanduiding<<}
ghelijc ende goet, ghewijsde sake, oft contract, ende voorwaerde, vanden welcken voren geroert es, in die maniere iuridiciael by simpelen bekennen.


¶ Van die twijfelachtighe scriftueren.

EEn ghescrifte mach wesen twijfelachtich by dien datment in tween oft meer manieren trecken ende verstaen mach. Exempel. Een man scrijft zijn testament in dese manieren. Ic N. gheue in testamente mijnen oudtsten broeder, alle mijn mobele ende iuweelen, behoudens dat hi gheuen sal mijne bastaert .xxx. marc siluers, van mijnen silueren croesen, die hi selue willen sal. &c. Dit ghescreuen wesende, die man sterft haestelijck. Den bastaert heescht zijn .xxx. marck siluers, en wil kiesen vanden croesen, die hi selue wil, te weten, die daer costelijc gewrocht, ende vergult zijn. Die broeder segt dat hi hem metten slechten croesen payen mach, want daer ghescreuen staet te moghen gheuen die croesen dye hi seluen willen sal. Den bastaert allegiert het selue gescrifte voor hem, om datter gescreuen staet hem te moeten gheuen die croesen dye hy selue willen sal. Dese cause wort verhandelt in deser manieren. Ten eersten moet gheargueert wesen, oft het ghescrifte twijfelachtich es oft nyet Ten anderen hoe dat gescreuen es, hoe die woorden dies questie es met die voorgaende ende naeruolghen scriftueren oft woorden accorderen, nerstelijc ondersoeckende wat dye meeninghe van den scrijuer gheweest es. Voort moeten wij be-
{==44r==} {>>pagina-aanduiding<<}
toogen dat ons interpretatie van dien gescrifte mogelijc es: dat si ooc eerlijc, goet, ende rechtueerdich es, bi wetten, bi costume, bi natueren, ende ooc bi goet ende ghelijc also moghelijc te geschiedene. Maer dye interpretatie van ons partije, sullen wij segghen al contrarie te wesene, betooghende dattet gescrifte ooc niet twijfelachtich en es, bi datmen wel verstaen mach, welcken sin datter warachtich es. Oock ist voor ons seer goet, moghen wij betooghen, wat den scrijuer meer oft min, oft anders ghescreuen soude hebben, waert sake dat hi wilde verstaen wesen, alsoo ons partije interpreterende es, als hier van die siluere croesen. Den bastaert soude moghen segghen, dat te vergeefs daer gescreuen staet, die croesen die hi selue willen sal: Ist datment vanden wille van de broeder verstaen moet, want al en hadden de woorden (die hi selue willen sal) daer niet gescreuen gheweest, men en hadde niet moghen twijfelen, hy en hadde wel moghen gheuen sulcke croesen als hi gewilt hadde. Daerom ist goet in sulcken causen dicwils te ghebruycken dese maniere van segghene. Hadde hi dat willen scrijuen hi en hadde alsulck woort niet ghebruyct, hi en hadde dat woort daer niet gestelt. &c. Hier es te noterene, dat een goet Rhetorisien neerstelijck wachten ende schuwen moet alsulcke Amphibologien, dat zijn donckere ende twijfelachtighe redenen oft sententien.


¶ Van die diffinitie.



{==44v==} {>>pagina-aanduiding<<}

EEn wettelijcke cause wort spruytende wt die diffinitie, als haer questie es, hoe het fayt ghenaemt werdt. Exempel. Een man alleen woonende, gaet drie oft vier daghen wt der stadt, latende zijn huys alleene onbewaert, verghetende dye duere toe te sluytene. Een ghebuer dies ghewaer wesende, wel wetende, dat dye man groot ghelt hadde, hi gaet heymelijck inder nacht, hi neemt het ghelt om te bewaren vanden dieuen, meenende tselue weder te geuen als den man thuys comen soude. Thuys comende, vindende zijn ghelt wech, hy wordt seer beroert, hem wordt gheseyt van yemant, hoe zijn ghebuer by nachte in zijn huys gheweest hadde Dit horende sonder meer vragens, hi loopt haestelijc aen den officiere, hi doet zijn ghebuer vanghen, gebrocht wesende ter vierschare, hi wort gheaccuseert van dieften, om dat hi tghelt heymelijck wech ghedregen heeft. In dese ende deser ghelijcke causen. Den heesscher sal ten eersten gheuen een corte diffinitie, seggende tot den verweerder, het es diefte, heymelijc een dinc wech draghen. Ghy hebt heymelijck mijn ghelt wech ghedregen, bi dien blijct dat ghi diefte ghedaen hebt. Den verweerdere sal daer teghen ooc zijn diffinitie gheuen, segghende. Diefte naer dye ghescreuen rechten, es een bedriechlijcke aentastinghe van ander lieden goet, oft van die proprieteyt, ghebruyckende besittinghe des goets, tot eyghen profijt. &c. By dyen blijct wel, dat 
{==45r==} {>>pagina-aanduiding<<}
ick gheen diefte ghedaen: maer diefte belet hebbe. Ick hebbe v ghelt wt goeder intentien in mine bewaernisse ghenomen. Ick hebbe die quaetdoenders beledt van tselue te stelene. Ick hebt tot uwen profite ende niet tot mijnen profite bewaerende. Aldus moet hy een corte diffinitie geuen tot zijnder cause dienende, daer mede accorderende tghene dat hi gedaen heeft. Voort moet hi redargueren, dats begrijpen, die diffinitie van zijn wederpartije. Betooghende dat si valsch es oft onbehoorlijck, leelijc ende iniurieus. Twelcke men oock betooghen sal wt die deelen vanden rechte, vanden welcken voren ghesproken es in die cause iuridiciael bi simpel bekennen.


¶ Van die wederlegghinghe by exceptien.

BY die exceptien, so wel dilatorie, declinatorie, als peremtorie, soo mach daer een wettelijcke cause spruyten als den verweerder wederleggende es den heesscher, oft sinen heesch oft den tijt, oft den iuge. &c. Hier moet gheconsidereert wesen, oft den heesscher ende sinen heesche ontfanckelijck zijn. Oft den iuge daer ouer iurisdictie heeft, ende kennesse daer af nemen mach. Oft den heesscher heescht in behoorlijcke maniere, in behoorlijcken tijt, in behoorlijcke plaetse, by behoorlijcken rechten, wetten, Constumen. &ce.


{==45v==} {>>pagina-aanduiding<<}

Het soude lanc vallen van elck exempel te gheuen. Ende ooc waert te vergheefs, want die sake claer ghenoech es voor den ghenen die wat van der Practijcken weten, bi den welcken een ghemeenen reghel es. So wie niet enagiert, also hi behoorde, hi verliest zijn Proces.


¶ Van die ghelijckenessen met anderen wetten.

WT dye ghelijckenesse met anderen wetten mach questie spruyten. Te wetene als daer een sake ter vierschare coemt, vande welcke gheen sonderlinghe seker wet ghescreuen es: maer heeft nochtans eenighe gelijckenesse met ander gescreuen rechten oft wetten, biden welcken datmen wt saken die seker ende gescreuen zijn, andere onsekere ongescreuen saken, ondersoecken, verstaen ende iugieren mach.
Eerst salmen ondersoecken wat daer gescreuen es, of gheiugiert es geweest, van meerdere mindere, oft van ghelijcken saken. Ten anderen oft dese sake dies questie es, ghelijck es met dye andere saken oft ongelijc. Voort oft ooc bedochtens raets ghedaen es, dat van dese sake niet geschreuen en staet, om dieswille datmense genoech verstaen mach, wt die ghelijcheyt van ander scriften.
¶ Exempel. Daer es een wet, ist dat een man onsinnich of dul es, hi ende zijn goet werden inde macht van sinen naeste vrienden. Een ander wet. So wie vader oft moeder dootslaet, men sal hem nayen in een vel oft huyt, ende werpenen inde ri-
{==46r==} {>>pagina-aanduiding<<}
uiere, al zijn goet confiskierende tot behoef van den ouerheere. Noch een ander wet. Een die zijns selfs man es, soo wat hi geeft in testamente dat sal also by rechte wesen. Een ander wet. Een dye zijns selfs man es, ende sterft sonder testament te makene, zijn goet sal sinen naesten vrienden toe behooren. Het gebuert, daer wort een man gheapprehendeert, die zijn moedere ter doot soude hebben ghebrocht. Hi wert in die geuanckenesse gheleet, tot dat hi ghecondamneert soude werden, ende alle saken bereet wesende, datmen hem inde riuiere werpen soude. Binnen deser tijt sommighe van zijnder kennesse, comen bi hem inde geuanckenesse, brenghende inct, pampier, ende oorconden met hem, si scrijuen daer in zijn presentie een testament, ordinerende ende gheuende zijn goet daert hem patient selue ghelieft. het testament is bi sufficante oorconden ende testamenteerders behoorlijcke gehanteekent. Die patient es daer naer verwesen ende geexecuteert. Hier es nv questie om tgoet vanden ouerledene. Te wetene, den ouerheere die allegiert de wet van confiscatien. Die andere de welcke int testament gescreuen zijn, die heesschen tgoet by testamente betooghende, hoe dye ouerledene nyet furieus oft dul wesende, maer met goeden verstande zijn testament ghemaect heeft. Hier zijn nv van alle 
{==46v==} {>>pagina-aanduiding<<}
drie den partijen wetten gheallegiert. Nochtans en es daer noch gheen seker wet betocht bi die welcke den patient in sulcke plaetse ende staet wesende, een Testament maken mochte ofte nyet. Maer die moet bi ghelijckenessen ghetrocken wesen, wt dye andere wetten die voren vanden partijen gheallegiert zijn. Dese cause mach gheargueert ende ghehandelt wesen in deser manieren. Soo wie vanden partijen met eenighe vanden voornoemde geallegierde bescreuen wetten hem behelpen wil. Alder eerst hi sal zijn wet verhalen prijsen, confirmeren ende approberen. Voort sal hi die sake dies questie es, compareren ende ghelijcken met die bescreuen wet, op dat si wel ghelijck schijnen moghen. Daer naer sal hi vraghen met verwonderinghe, hoe dat bi coemt, dat zijn partije wel consenteert ende kent, dye voornoemde ghescreuen wet goet ende rechtueerdich te wesene, daer hi dit verloochenen wil, twelcke den seluen ghelijck es, oft noch beter ende rechtueerdigher. Voort sal hi segghen daerom van deser sake dies questie es niet ghescreuen te wesene. Want als dye selue wet bescreuen was, den ordineerder of bescrijuere, heeft wel ghedocht, datmen van deser sake nyet twijfelen en mochte. Bouen dien zijn daer ooc in tbescrijuen van vele wetten, vele saken achter ghelaten, om dies wille datmense wt anderen saken die ghescreuen zijn, wel verstaen mach. Voort moet men die rechtueerdicheyt van der saken betooghen, wt dye deelen van rechte vanden welcken voren in die sake iuridiciael ge-
{==47r==} {>>pagina-aanduiding<<}
sproken es. Nv ter contrarien. Soo wye hier teghen opposeren wil, hi moet ten eersten verloochenen die ghelijckenesse, segghende ende betoghende hoe dese sake, dies questie es, ende dye wetten, die daer gheallegiert worden, niet ghelijck en zijn, maer gheheel diuersch ende onghelijck, van manieren, van natueren, van crachten van grootheyt, van plaetsen, van tijden, van personen, van intentien oft meeninghe, tooghende waer in ende in hoe veel manieren, si different zijn, op datmense niet en schijne gelijc te moeten rekenen. Hi sal ooc zijn ghescreuen wet voor hem allegieren, ist hem moghelijck, ende maken gelijckenesse van dye selue, ende die sake dies questie es, so vooren gheseyt es. Ist hem nyet wel moghelijc, hi sal segghen datmen anders niet en behoorde te aenmercken, dan tghene datter expresselijc gescreuen staet, want ist datmen ghelijckenesse van wetten volghen wil, alle rechten sullen mogen gecorrumpeert wesen, wt causen datmen bicans geen saken en vint si en mogen gelijc schijnen daer si nochtans seer onghelijc zijn, ende van elcken bisondere diuersche wetten ghescreuen zijn. Den eersten die welc hem met de gelikenesse der wetten behelpen wil, mach segghen. Men moet bi coniecturen wt den ghenen datter gheschreuen es, comen totter kennisse van saken die niet gescreuen en zijn. Nyemant en soude van allen saken, wetten moghen scrijuen. Maer hi scrijft seer wel die welcke so scrijft, datmen wt sommige bescreuen saken, andere ongescreuen saken verstaen mach.


{==47v==} {>>pagina-aanduiding<<}

Den opposant oft wederpartije, de welcke de ghelijckenesse verloochenen wil, sal segghen sulcke coniecturen niet te wesene, dan een twijfelachtighe radinghe ende versieringe, ende dat wel een simpel scrijuer wesen moet, dye niet claerlijc ende bescheedelijc scrijuen en can van al den saken dye hi statueren wil ende bescrijuen. Hier mede si nv ghenoech van die drie manieren van causen int corte vertoocht. Voort sullen wij beschrijuen hoe ende in wat manieren datmen een redene verchieren sal.


¶ Watmen doen oft laten moet om een redene te verchieren, ende heerlijck wt te legghene.

VOren hebben wij eensdeels geroert van die Elocutie, dat es vande goede wtsprekinghe oft wtlegghinge, Nu sullen wij voort mercken hoe die selue vulmaect sal moghen wesen. Niet tegenstaende, al ist sake datmen in alle consten, altijts groote neersticheyt doen moet, om ter vulmaectheyt vander const te gherakene, so moeten nochtans die ionghers ende leerlinghen, oft die niet wel in dye const ghefundeert en zijn, veel meer neersticheden doen, om hem te wachtene van qualijc doene, dan om terstont ter perfectie te comene, twelcke alleenlijck bi grooten labuere, bi langhen tijt, ende bi een sonderlinghe verstant vercreghen moet wesen. Daerom sullen wij al voren int corte verhalen, waer af datmen so wel int scrijuen, als int spreken wachten moet.


{==48r==} {>>pagina-aanduiding<<}

Alder eerst moetmen wachten van die woorden Barbarismus. te corrumperen, so wel int stellen alst in pronuncieren, op datmen gheen letteren min, oft meer, oft onbehoorlijcke stelle. Exempel. Dat schamel vief mot ghepist wesen. Dit moetmen aldus scrijuen. Dat schamel wijf moet ghespijst wesen. Het qualijc spellen es een groote schande ende gheensins te verdraghene, sonderlinghe van den ghenen die daer ghelt mede winnen.
Men moet oock wachten van quade ongheuseerde Solecismus. tale te sprekene. Exempel. Wij gaet, hy loopen. Tes goet dat wij ongehuwet zijn blijuen also ons Paulus wel es bescrijuen. &c. Men moet seggen blijuende, bescrijuende. Dese ende deser ghelijcke faulten vanden ongheleerden dichters en zijn ooc gheensins te lijdene.
Men sal noch schuwen alle vreemde ende onbekende Extra-tranea. woorden, als eestere, iuyt, ioye, cume, rabbot, rijueel. &c.
Men sal schuwen veel vocalen achter een comende Vocalium concursus. in eenen reghele oft sententie, diemen met openen monde pronuncieren moet. Exempel. Twee eerlijcke Italiaensche armeyen.
Men sal oock schuwen vele ghelijcke consonanten Consonantium concursus. in een sentencie oft reghele. Exempele. Berbel bleef by Betten buyten bedde. Lieuen leedde leyskin lancx die Leye.
Of vele harde consonanten in eenen regele sonderlinge als een woort op een van dien wtgaet, ende tnaeruolghende woort op een vanden seluen beghint, als dese, r, s, x. &ce. Exempel. Maercx 
{==48v==} {>>pagina-aanduiding<<}
scrijft thuys regels sonder reden, ten ware datmen hardelijc oft grammelijc spreken wilde.
CacophatonWacht dat die leste syllabe van een woort niet en si deerste van tnaeruolgende woort. Exempel Een man manghelt ghelt om goet, oft op twee syllaben aldus. Bi uwen beuele vele menschen. &c. Oft dat die laetste syllaben van een woort met die eerste van tnaeruolghende woordt, gheen leelijc woordt en maken. Exempel. Jan moet zijn wijfs eerden pot dragen.
aeschrologia.Schout woorden van twee verstanden, daermen leelicheyt of onreynicheyt wt verstaen mach. Exempel. Hans hinck zijn meerse in Leyskens kraem.
Perilsologia.Men sal wachten eenige woorden te vergheeft te sprekene of eenige quade circumlocutien te makene daerment bet int cort soude mogen seggen. Exempel van deerste. Sij ghingen daer si mochten daer si niet gaen en mochten daer en gingen si niet. Hi leeft ende hi en is niet doot. Exempel van het ander. Jesus openbaerde hem Marie magdalene, hebbende in zijn hant een instrument met een houten hanthaue, bouen met een crucke, onder wast yseren, scherp, plat ende lancwijs, men pleechter mede te deluen ende spitten. &c. men segt bet int corte, een spa.
Macrologia.Schout een redene langer te makene dan het van noode si. Exempel. Als si daer ghingen ende nyet en vercreghen, si keerden wederomme tot huys, van daer si ghecomen waren.
PleopasmosSchout ooc oueruloedige worden in een redene alsoot gebuerde van een groot Rhetorisien ten tijden van Cicero, de welcke in een vertooch of sermoon 
{==49r==} {>>pagina-aanduiding<<}
dicwils vermaende van een vrauwe hoe si huer kint gedregen hadde in hueren buyc. Ia waer plegense ander vrauwen te dragen (sprac Cic.) in haren mantel?
Wacht v van een woort oft redene dicwils te Cyantologia verhalene. Exempel. Een reden die gheen reden en heeft, ten es gheen reden datmen die redene gheloouen sal. Hi sprac tot mi: hoe (seyt hi) mach dat wesen? Als daer eens gheseyt was hi sprac, te vergheefs segt men noch eens, seyt hi.
Men moet ooc schuwen alle twijfelachtighe Amphibologia redenen, dat es, diemen in diuersche manieren verstaen mach. Exempel. Daer quam een man met een Papegay, hi sprac hebreeusch, griecx, ende latijn, men twijfelt oft de man sprac, so den Papegay. Item men siet wel de lieden van Cassel op thoochste vanden berch, te Brugghe op de maerct gaen, Niemant en mach te Ghent bi nachte achter straten gaen op zijn hooft. Ic sach een man met twee peerden rijden ouer een huys, ende si en consten niet eenen harinc van eenen rooster trecken, twaren dicke peerden. Dusdanighe amphibologien dienen wel in genoechlike materien, om te doen lachene, als esbatementen ende dierghelike, maer nyet daer grauiteyt ende statelicheyt dienende es.
Men moet wachten met geaffecteerde woorden al te verdrietelike te spreken, als die sonder verstant ende Lacozelia. discretie bet dan wel doen willen. Exempel. Mijn liefkin dye heeft een inghelijcke faconde, huer woordekins vloeyen al quamense wt gods monde. Met dit gebrec zijn alle ongeleerde Rhetorisienen seer besmedt, dye welcke als si een sake 
{==49v==} {>>pagina-aanduiding<<}
statelijck verhalen willen, si ghebruycken onbequame opgheblasen woorden ende redenen sonder eenich verstant ende ondersch eedt, verchierende huer saken daer mede ghelijck voren gheseyt es vander koe metter siden huue. Dit geschiet ooc vele duer het misbruycken vanden vreemden termen, vanden welcken wij hier naer een vocabularius beschrijuen sullen. 
Synalepha.Het luydt qualijc ende hard, als daer een woort wtgaet op een vocale, ende tnaeruolghende woort oock met een vocale beghint, ten si datmen dye selue voorgaende vocael doode, ende voor gheen syllabe en rekene. Exempel. Katherine es blijde int sprekene. Dit pronunciertmen aldus. Katherijn es blijd int sprekene. Men sal dit sonderlinghe obserueren alsmen liedekens dichten wil, ende mate van syllaben houden.
Syncopa.Men sal ooc noteren in liedekens te dichtene ende mate van tijde ende syllaben te houdene: dat twee corte syllaben voor een langhe gherekent worden, also werden dese naeruolghende woorden euen lanck van tijde gherekent. Inghe is in ghelen, apostels apostelen, dochters, dochteren moyaert, ionckere, schrijueyn, schrijuere, lijdens, lijdene.
Men gebruyct ooc somtijts niet qualijc de syncopatie, dat is afcortinghe, als tmach, tsal, deis svaders, voor het mach, het sal, deise, des vaders. &ce.
Dit si nv ghenoech van die perfecte elocutie, int corte bescreuen daer toe voeghende tghene 
{==50r==} {>>pagina-aanduiding<<}
dat wij van te voren daer af vermaent hebben, om te weten watmen principalijc vlieden ende laten moet. Voort sullen wij ooc int corte bescrijuen, watmen doen sal, om bi dien tot een goede ende vulmaecte Elocutie te gherakene.


¶ Watmen doen sal om chierlijck, statelijc ende heerlijck te sprekene.

DAt chierlijc spreken, es sonderlinge ghelegen in drie saken. Ten eersten datmen goede ghemeene gheuseerde tale spreke, elcken woorde gheuende zijn eyghen ende rechte beteekenessen, schouwende alle vreemde, ongheuseerde, onuerstandel woorden, als voren meer dan ghenoech gheseyt es. Ten tweeden datmen die woorden niet corrumpere int spellen noch pronuntieren, elc woort in zijn behoorlijcke plaetse stellende, schuwende die vitien ende ghebreken voren verhaelt, ende dierghelijcke. Ten derden dat men goede chierlijcke woorden, ende ooc goede saken segghe, twelcke ghebueren mach in vele ende diueersche manieren, als hier naer volcht.
Aldereerst verchiertmen een redene, alsmen Prolepsis. eerst een sake segt int generale, ende daer naer deelt by deelen. Exempel. Dye lieden gaen ter feesten, deen om coopen, dander om gapen, dander om stelen.
Als twee woorden bycans ghelijc luyden, dat Paronomosia. men dan wel te passc het een voor het ander ghebruyct. Exempel. Menich dronckaert is veruult metten leghen gheest. Oft datmen een 
{==50v==} {>>pagina-aanduiding<<}
woort van een ander maect, als, hi sprinct eenen spronck, hi loopt eenen loop. &c.
Incrementum.Tes seer chierlijc als een redene altijts wast, vanden beghinne totten eynde. Exempel. Goet verloren, niet verloren, lijf verloren luttel verloren, eere verloren vele verloren, siele verloren al verloren. Item hi es quaet ende rebel, hi es ongehoorsaem sinen ouders, hy heeft sinen vader leelijck toe ghesproken, hi heeft zijn moeder ghesmeten hi heeft zijnen broeder vermoort. Hi heeft God gheblasphemeert, bouen dien hi es met allen quaden fayten besmet ende ghecorrumpeert.
Gradatio.Men verchierdt een redene, opclimmende van woorde te woorde, als by trappen. Exempel. Goet maect moet, moet maect nijt, nijt maect tweedracht, tweedracht maect strijt, strijdt maket geuecht, geuecht maect dootslach, dootslach maect aermoede, aermoede maect pays. Neersticheyt maect gheleertheyt, gheleertheyt maket fame, fame maect benijders. &c.
Paradoxon.Men verchiert wel moet goede wtgelesen sententien, die wat gaen bouen die ghemeene opinie vanden menschen betoogende met corten woorden wat goet of quaet es, als dese. Kent v seluen, wat ghi beghint peynst om dat eyndt. Tes al verganckelijc sonder de liefde Gods, wij en hebben gheenen morghen, of God en wil ons borghen. Niemant rijcke dan die wijse. Tghelt dat stom // es, maect rechte dat crom // es.
Liptote.Men segt chierlijc dat een sake niet cleene es alsmen wil seggen dat si groot es. Exempel. Ten 
{==51r==} {>>pagina-aanduiding<<}
es gheen cleyn dinc een peert in een gayole. Of als wij ons seluen of onsen vriendt prijsen willen op dat wij niet arrogant of houeerdich en schijnen wij moeten die sake verminderen. Exempel Men heeren, ick hebbe in doorloghe sulcke prouesse ende vromicheyt bedreven, so dat ic bi rechte niet die minste gerekent wesen soude, hadde hy geseyt, dat ic die meeste gerekent wesen soude, al waert mogelijck warachtich, nochtans soudt qualijc genomen wesen. Item ic en wil mijnen vrient niet te seere prijsen, hi en es de schamelste vande dorpe niet, hi en segt niet hi es de rijcxste, want sulcke redenen ondiscretelijc gesproken, maken versmaetheyt ende afionsticheyt.
Men verchiert een redene, alsmen een woort Repetitio. met vieriger affectien dicwils verhaelt. Exempel. Hoe dort ghi v vertooghen? hoe dort ghi comen voor iustitien? hoe dort ghi bidden om gratie? hebt ghi niet uwen eedt gebroken? hebt ghy niet v vrienden verraden? hebt ghi niet v eyghn moeder ter doot gebrocht? zijt ghy een mensche hadt ghi een mensche gheweest, ghi en soudt teghen die menschen, gheen sulck onmenschelijc fayt bedreuen hebben.
Een redene woort verchiert, alsmen die selue van Contentio. contrarie woorden of contrarie sententien maect Exempel. Als ghy swijghen soudt dan spreect ghi. Als ghy spreken soudt dan swijcht ghy. Alst pays es, ghy soect oorloghe, alst oorloghe es ghy soect pays. Thuys spreect ghi van groter vroomheyt, inden crijch en dort ghi de vianden 
{==51v==} {>>pagina-aanduiding<<}
niet aensien. Ghi hebt rauwe om dien man. En hi verblijt hem int qualijck varen van alle tghemeente.
Exclamatio.Noch verchiertmen eerlic een redene met een aenroepinghe van personen steden, oft andere saken die absent zijn. Exempel. O Pieter ende Pauwels, of ghi nv leefdet, wat soudt ghy van ons regiment segghen? Och heylighe stadt van Hierusalem, hoe zijt ghi nv onder Gods vianden ghecomen? Dese exclamatie es seer sterc om die affectien vanden auditeurs te moueren, alsmense wel in behoorlijcke plaetsen ghebruyct, ende selden.
InterrogatioMen mach ooc die redene verchieren met een vraghe. Te wetene, als wij verhaelt hebben al dat ons wederpartije deeren mach, so sullen wij daer op een vrage maken, die welcke confirmeren mach tghene dat wij gheseyt hebben. Exempel. Als ghi nv dit al ghedaen hebt, ende in alle quade fayten beuonden zijt. Ick vrage v? oft ghi gratie verdient hebt oft niet?
Ratiocinatio.Wij moghen oock ons redene verchieren, by dat wij tegen ons seluen vraghen, ende oock selue antwoorden. Exempel. Ons ouders hebben wijsselijc ghedaen, als si eenen Prince geuangen hebben inde oorloghe si en hebben hem niet gedoot Hoe so? want die macht die hen die fortune ghegeuen heeft ouer den gheuanghene, si en hebbense niet willen ghebruycken om hem te pijnighen, ofte dooden, ouerdenckende dye onghestadich-heyt vander selue fortune, die welcke een luttel 
{==52r==} {>>pagina-aanduiding<<}
tijts te voren dye selue oock in grooten staet ende eeren ghestelt hadde. Ja waeromme oorloghen si dan? Ten es gheen noot datmen verhale. Hoe so? want een hoochmoedich vroom man houdt dye voor vianden, die welcke hem lieden verweeren, maer die verwonnen zijn die houdt hi voor menschen: op dat door zijn vroomheyt oorloghe cesseren mach, ende door zijn goedertierenheyt pays verbreeden. Ende oft die verwonnen Prince selue die victorie verworuen hadde, hadde hi ooc ouer sinen verwonnen het selue ghedaen? Neen hi voorwaer, hi en hadde de wijsheyt nyet ghehadt. Waeromme soudtmen hem dan spaeren? Daeromme, want sulcke onwijsheyt moetmen vromelijc versmaden ende niet naeruolgen
Een redene wort fraylijck verchiert, alsmen Contrarium. van twee contrarie saken, met eene die seker es, probeert een andere dye onseker es. Exempel. Dye hem seluen niet en dooch, wien sal hy goet wesen? Die zijn eyghen huys niet en can regieren, hoe sal hi een ghemeente regieren? Als wij met luttel volcx vele vianden verwonnen hebben, sullen wij vreesen met veel volcx luttel vianden te beuechtene?
Wij verchieren ooc somtijts een redene, met Diffinitio. een diffinitie, dat es als wij declareren, wat eyghentlijc een woordt te segghen es. Exempel. Ten es gheen neersticheyt datmen so seer sorchuuldich es om goet ende ghelt te vergarene, maer het es ghiericheyt. Want neersticheyt es een goede bewaernesse van tghene datmen heeft. En 
{==52v==} {>>pagina-aanduiding<<}
ghiericheyt dat es een onbehoorlijcke begheerte van ander lieden goet.
Transitio.Wij verchieren noch een redene, als wij int corte betooghen ende vermanen watter gheseyt es, ende wat wij noch hebben te segghene. Exempel. Ghy hebt ghehoort wat deuchden ende weldaden ick hem bewesen hebbe. Nv suldy voort hooren hoe hi mi die selue ghetoont heeft.
Correctio.Oock verchiertmen een redene alsmen voor een woordt twelck geseyt en, een ander bequamer woort es stellende. Te wetene als een sake naer ghemeene maniere van sprekene gheseyt es, dat wij dan die selue met claerder woorden, ende beteekentlijckere wtleggen. Exempel. Naer dat si N. verwonnen hebben, wat segghic, verwonnen hebben? Ia verwonnen zijn: hoe soudic victorie rekenen, die den verwinders veel meer quaets dan goets gedaen heeft? Alder rechtueerdichste iugen, ic accusere hier voor v lieden desen dootslaghere,  wat segghic dootslaghere? ia desen moordere. Tes quaet om doen: ia onmoghelijc. &c.
Decupatio.Wij verchieren een redene als wij segghen dat wij achterlaten, oft niet en weten, noch ooc niet willen segghen, tghene dat wij nochtans claer ghenoech segghen. Exempel. Hoe ghy uwe ioncheyt in alle wulpscheyt ouer gebrocht hebt, dat soude ick hier verhalen, waerder tijt ende stont, dat ghy oock noyt met lieden van eeren verkeert hebt, ic salt al willens verswijgen voort hoe dat ghy deen ende dandere, ende ooc v selfs medeghesellen groot onghelijck ghedaen 
{==53r==} {>>pagina-aanduiding<<}
hebt. Ick en wil my nv daer mede nyet becommeren, v versweeren, v roouen, v stelen, ick late dat al achtere, v oneerbare leuen, met andere mans huysvrauwen. Ick en weet daer nyet af. Iae met v eyghen stiefmoeder, dat en seggh ick oock niet. Ick wil alleenlijck comen opt artijckel dies questie es. &c. Dese maniere van verchieren coemt wel te passe, als wij bedectelijck een sake vermanen ende noopen willen, die welcke te lanck of te snoode vallen soude om int langhe te verhalen, of alst beter es bedectelijcke een suspitie te gheuen dan te segghene daer af datmen begrepen wesen mochte.
Men mach noch een redene verchieren, alsmen Commutatio. twee diuersche sententien, deene duer dandere min ghelt, soo dat van dye eerste, die laetste gemaect werdt contrarie van die eerste. Exempel. Men moet eeten om datmen leuen soude, nyet leuen om datmen eten soude. Ghy swijcht om dat ghi sot zijt, ghi en zijt niet sot om dat ghi swijcht.
Een redene wordt oock verchiert alsmen een Interpretatio. sake segt int gheheele, ende daer naer dye selue by deelen vernieut ende wtlegt. Exempel. Ghi hebt het gheheele landt bedoruen, ghi hebt dye stadt verraden, ghi hebt ons fortresse verloren, ghi hebt ons goet laten beroouen, ghi hebt ons wijfs ende ons kinderen wech laten nemen, v eygen vader ter doot ghebracht. &c. so wie dit hoort hy moet beroert wesen, om dies wille dat het eerste point, te weten, ghi hebt het gheheele landt 
{==53v==} {>>pagina-aanduiding<<}
bedoruen, so dicwils vernieut wort duer die interpretatie van woorden.
ConduplicatioWij verchieren somtijts een redene, als wij een woort oft meer dobbeleren, in deser manieren. Hadt ghi gheen compassie op u eygen moeder, hadt ghi gheen compassie? Hoe dorft ghy v hier presenteren o ghi verrader des lants? verrader segghic des lants hoe dorft ghi v hier presenteren? Dese maniere van sprekene commoueert sterckelijck die affectien, als twee slaghen vallende op een wonde.
Permissio.Noch verchieren wij ons redene, segghende van eenighe sake, dat wij die geheelijc stellen in den wille ende macht van eenen anderen. Exempel. Want naer dat my al ghenomen es, alleenlijc het lichaem ende leuen, gereserueert. Ic geeft v ooc geheelijc ouere, ghebruycket ende misbruycket naer uwen wille, al wat v met mi sal ghelieuen te doene, daer toe sal ic mi seluen voeghen. Dese verchieringhe coemt dicwils seer wel te passe, ende sonderlinghe als wij yemant tot medelijden verwecken willen.
Dubitatio.Het verchiert oock een redene alsmen schijnt te twijfelen welc van tween ofte meer saken dat men segghen soude. Exempel. Hi heeft den ghemeenen lande groot quaet ghedaen, twelck zijn onwetentheyt wesen moet of zijn quaetheyt, of moghelijck beede, soudt ghi dat segghen, o ghy alder: ick en weet v wat namen gheuen, naer uwe verdienste. 
Dissolutio.Men verchiert somtijts een redene achterla
{==54r==} {>>pagina-aanduiding<<}
tende die coniunctien, oft dat woordekin, ende sonderlinghe alsmen yet vierichlijc ende int corte segghen wil. Exempel. Gaet thuys, zijt uwen ouders onderdanich, obegiert uwen ouersten, wacht v voort van misdoene, dit is v vergeuen.
Men mach ooc somtijts een redene verchieren, Precisio. midts datmen een sake half segt, ende half verswijcht, twelcke meer suspitie geeft dan oftment geheel wtsprake. Exempel. Ic hebbe voor tghemeene weluaren ghedaen: Ic en soudt niet willen seggen, op datmen nyet en dencke dat ic mi seluen prijsen wil. Hoe dort ghi in vierschare compareren, die in v vrients huys: ick en wil nyet verhalen, op dat ic mi seluen gheen oneer en doe met uwen oneerlijcken fayten te vertreckene.
Een redene mach ooc verchiert wesen by dat Distributio. men vele saken oft personen telcken tsine geeft Exempel. Die edelen moeten tlant regieren ende beschermen. Die geleerde moeten wijsheyt scaffen ende andere leeren. Den landtman dye moet neerstelijc beslauen daert al bi leeft. Dese exornatie is seer ghepresen, want si met luttel woorden veel besluyt, veel saken scheedende, deelende ende elcken tunne bewijsende.
Somtijts verchiertmen een redene duer een Licentio manierlijcke stoutheyt. Te wetene, als wij biden ghenen die wij eeren ende ontsien moeten, wat stoutelijc spreken metter waerheyt. Exempel. Mijn heeren die Iugen zijt, hoe comt dit by, dat ghi in so clare sake gheen sentencien gheeft? maer in twijfelt ghi lieden? waerom verstellet ghi lie-
{==54v==} {>>pagina-aanduiding<<}
den so langhe? Ist fayt niet openbaer genoech? ist niet wel suffisantelijc gebleken? es daer nyet soberlijck ghenoech op gheantwoort? Maer ghy vreest, hadt ghi terstont sententie gegeuen, men mochte segghen dat ghi wreedt ende ongenadich zijt. Voorwaer als ghy die schande gheuloden hebt die verre van v was, ghi hebt schande geuonden, datmen nv segt dat ghi lieden cleynmoedich ende veruaert zijt. Alsmen wat hardelijc ende stoutelijc gesproken heeft, dan machment versoeten, aldus. Nv ben ic hier begheerende uwe goede oude costumen, v wijsheyt, v mannelike stantuasticheyt, die ghi tanderen tijden ghebruyct hebt. &c.
Descriptio.Noch een schoone maniere van verchierene, te weten alsmen claerlijck met stercken woorden verhaelt ende openbaert, wat van sulcken of sulcken saken naeruolgen moet. Exempel. Alder rechtuerdichste iugen ist sake dat ghi sentencie capitael ouer desen man geeft, ghi sult tsamen met eenen vonnisse vele menschen dooden. Want zijn oude vader ende moeder, wiens hope ende leuen alleenlic staet int leuen van desen haren eenigen sone, hoe sullen si lange mogen leuen? Ten anderen die ionge kinderkens van desen man, haren vader verloren hebbende, die sullen tot ghec ende spot zijn, haers vaders vianden, dit edel huys sal teenen male iamerlijc vallen ende vergaen, zijn vianden ende benijders, duer haer bloedige victorie seer verblijt, die sullent den ongheluckigen nacomelingen houerdelijc ende spijtelijck verwijten. Een ander exempel. O ghi heren niemant van v lieden en es hi en weet wel wat quaet en 
{==55r==} {>>pagina-aanduiding<<}
iamer datter gheschiet int innemen van eender stadt. Eerst die met gewapender hant die stadt beschermt hebben, die zijn terstont ongenadelike vermoort. Die andere die ionc ende vroom zijn, worden geuangen ende tot slauen gemaect, die oude ende crancke ghedoot. Voort al op eenen tijt de stadt wort in vier ende vlamme gestelt, den eenen vrient wort vanden anderen gescheeden, die vader van tkint, die vrauwe van hueren man. Tkint wort inden schoot van zijnder moeder vermoort, dander op straten geuioleert ende vercracht, niemant en soude met woorden connen vertellen, noch te vulle wtspreken het groote onmenschelijcke iamere, twelcke haer moet geschieden. Dese exornatie es crachtich ende goet, om tot medelijden oft indignatie te verweckene.
Men verchiert noch een propoost alsmen van twee Diuisio. oft meer saken die cause ende redene met een corte diuisie te kennen gheeft. Exempel. Wat wil ick v begrijpen? zijt ghi een man van eeren, ghy en hebt dat niet verdient, zijt ghi oock anders, ghi en sullet om mi niet laten.
Men verchiert wonderlijcken seere een redene ¶ Frequentatio. alsmen veel saken tot eenen propooste dienen de dapperijcken op een segt. Exempel. Mijn heeren die Iugen zijt, hoe soudtmen meer quaets moghen doen, dan desen N. ghedaen heuet? Hoe soudt ghy hem quijte laten gaen? Hy es een onsuyuer mensche ende heeft anderen met liste tot onsuyuerheyt ghebrocht, hy es groot van begheerten, ongeregelt, houeerdich quaet 
{==55v==} {>>pagina-aanduiding<<}
tegen vader ende moeder, ondancbaer tegen die hem duecht doen, sinen vrienden hinderlick, sinen ouersten wedersporrich, sinen medeghesellen verdrietelijc, sinen ondersaten wreedt ende onghenadich, ia elckerlijcke pijnelijc ende onuerdraghelijck. Dese exornacie coemt seer wel te passe sonderlinghe in cause coniecturael, ende veel meer andere. Want als daer vele cleene redenen ende suspicien die van selfs cranck zijn, al bi een ghebrocht worden, so maken si de cause vele stercker scherper ende swaerder.
Sermocinatio.Men verchiert seer wel een redene, alsmen bescrijft, oft verhaelt, die woorden of fayten van eenigen persoonen, ende sonderlinghe alsmen fingieren wil als in Esbatementen, oft andere versierde materien, datmen alsdan elcken persoon constelijc toescrijft tgene dat hem wel betaemt. Als die mannen, die salmen maken stout, vroom ende ghestadich, die vrauwen cleenmoedich, teeder, onghestadich, die maechden beschaemt, luttel sprekende, die ionghers verwaent, vierich, lichtueerdich int spreken. Een wijs man coele sprekende, een sot onghetijdelijc, onghetrauwe knapen, leghe ioncwijfs, deuote priesters, stoute crijschknechten, ghierige cooplien, ruyde scippers. &c.
Demonstratio.Tes ooc een seer schoone maniere van verchierene, alsmen een sake met moorden vertelt, ende wtspreect ghelijcke of si present voor oogen gheschiede. Exempel. Twee ghesellen hebben langhe tijt groote vianden gheweest deen was een 
{==56r==} {>>pagina-aanduiding<<}
coopman, ende dander een schermer. Den coopman staende opt kerchof, hi heeft ghesien zijn partije staen verre van daer in eenen grooten hoop volcx nyeuwers af hem seluen verwachtende. Dit merckende die coopman, hy es haestelijc naer hem gheuloghen, sweetende met barnenden ooghen, zjn hayren zijn opgheresen, hi heeft sinen mantel aen sinen arm ghewonden, eenen grooten steen raepende in zijn hant, hi es rasende duer tvolc ghespronghen, metten arm gheheuen. Doen riep deen ende oock dandere, wacht, wacht, siet ghy niet? wacht mettien was tvolc beroert, niet wetende watter wesen mochte. Maer den Coopman schumende als eenen beer, dye heeft nijdelijck met grooter fortsen, sinen aerm ghedrayt, werpende den schermer (die hemvan geen quaet en betuychde) aen die side van sinen hoofde, soo dat hi daer terstont sonder een woort te sprekene doot ter eerden gheuallen es. Den coopman vanden bloede bespraeyt wesende, heeft die hant opghesteken tot sommighe van sinen vrienden, recht oft hi een schoon vroom fayt bedreuen hadde, en hi es terstont wederom op tkerchof gheuloden. Dese exornatie es seere goedt om een sake te dilateren, ende den auditeurs oft Iugen tot medelijden te verwecken. Anders sonder exorneren soudtmen int corte seggen. Den coopman heeft den schermer doot ghesmeten met eenen steen.
Tes somtijts chierlijck datmen een sake cort Breuitas. segt metten principalen woorden, sonderlinghe 
{==56v==} {>>pagina-aanduiding<<}
als den tijt cort es, of dat gheen noot en es van langhe te vertooghen. Exempel. Hi ghinc te Roome van daer sint Jacobs, en keerde duer Inghelant wederom thuys, hi trauwede een rijcke huysurauwe, tgoetkin was hi deerste iaer la quijte, twijf sterf, hi trauwede een ander, hi wert wederom rijcke, daer naer raetsheere, hi trat in Vrancrijcke, hi was gebannen, dan wederom raetsheere nv es hi wederom aerm, ende nyeuwers gelooft. Hier zijn veel saken gheseyt met luttel woorden.
Effictio.Somtijts ist chierlijc te beteekenen het maecsel vanden persoon met woorden, so dat genoech si om te verstane. Exempel. Ick meene dye man metten rossen baerde, een cort viercandt mau, met hooghe schouderen, met ghecronckelt hayr, met eenen grooten scram int aensichte, en gaet wat crepel opt rechte been.
Paradigma.By exempel verchiertmen ooc wonderlijcken seer een redene, nemende ghelijckenesse van sekeren personen, die also gheseyt oft gedaen hebben. Exempel. Die vroomste, rijcste, ende wijste mannen der werelt zijn al by die vrauwen bedroghen ende verwonnen gheweest, alst blijct aen Adam, Samson, Hercules, Dauid, Salomon, ende meer andere, nochtans hebben die vrauwen ooc menige groote, wijse, vroome ende duechdelike sake gedaen, als die heylighe moeder ende maecht Maria, Hester, Judith, Susanna, Abigail, Ruth, Raab, Rebecca, Sara, ende veel meer andere.
Prosopopeia.Wij verchieren ooc een redene, als wij personen fingieren, oft stomme saken sprekende maken 
{==57r==} {>>pagina-aanduiding<<}
Exempel. Oft v vooruaders die goede mannen van eeren gheweest hebben hier nv present waren wat souden si naer v aduijs van v quaet leuen segghen? Voorwaer si souden aldus oft also segghen &c. ghelijc van Pasquillus diemen fingiert vele vreemde dinghen sprekende, ende Aesopus maect alderhande dieren sprekende.
Wij besluyten somtijts wel een sententie int Parenthesis. middel van een andere: aldus. Wij sullen nv (en ons die Heere spaert) van ander verchieringen scrijuen.


¶ Noch andere manieren, om die redene te exorneren, dats verchieren, by een bedecte maniere van sprekene, te wetene als die redenen ende woorden anders verstaen worden, dan si luydende zijn, twelcke geschiet in diuersche manieren, als hier naer volcht.

EErst, men neemt somtijts een woort Metonymia. oft name voor een andere, als den besitter voor datter beseten es. Exempel. Sij hebben dien man in gheeten dat es si hebben zijn goet verdaen. Item daer yet in es, voor tgene datter in es. Exempel. Ick hebbe eenen croes ghedroncken, dat es den dranc die inden croes was. Also neemtmen Mars voor die oorloghe. Venus voor oncuysheyt, Bacchus voor den wijn, Cupido voor dye minne, ende veel meer andere dier ghelijcke, dye welcke in daghelicher spraken gebruyct worden.
Men misbruyct somtijts een woordt, wt causen want men een sake noemen moet, die welcke genen Cetachreüs. sonderlingen name en heeft. Exempel. Hi was 
{==57v==} {>>pagina-aanduiding<<}
met groesen ghesteent, hi es brootdroncken, die woorden ghesteent ende droncken zijn misbruyct, wantmen steent met steenen, men es droncken vanden dranck. Also segtmen dat die Griecken maecten een peert. Den beeltsnijder maect eenen osse oft eenen ezel. &c.
Onomatopoeia.Somtijts worden daer woorden ghemaect, naer den voys oft gheluyt, als kakelen, croggelen, buerlen, pijpen, alsoo segghen wij dat tgheschot afgaet, tijf, taf, touf, die te geldeckers, dijckeren, dakeren, die dronckaerts, swijueren, sweueren, hateren, tateren, maer dit moet selden geschieden, anders souden dye nyeuwe woorden verdrietelijck worden om te hooren.
Epitheion.Men verchiert wonderlijcken seere een redene alsmen eenighen saken haer rechte bequame goede behoorlijcke toename gheeft. Als dat soete leuen, die bitter doot, dye leelijcke sonde, dye stinckende onreynicheyt.
Antonomasia.Men stelt somtijts voor een propre name, eenen ghemeenen name, oft eenich ander woordt sonderlinghe alsmen yemant prijsen oft misprijsen wil. Exempel. Die Leeu van Juda, voor Christus Iesus. Dat oude serpent, voor Sathan, die propheet, voor Dauid. Also segghen wij, Dyen Ghendtenaer, dien Oosterlinck, dien mostaert eetere, die wijnsuypere. &c.
PeriphrasisEen redene dyemen int corte soude moghen segghen, dye machmen somtijts van verren by brenghen om te verchierene, oft om eenighe oneerlijcke oft onbeschaemde sake te bedeckene.


{==58r==} {>>pagina-aanduiding<<}

Exempel van deerste. Die groote voorsienicheyt subtijlheyt ende wijsheyt der Griecken, heeft dye machtighe, edele ende rijcke stadt der Troianen, ter neder gheworpen. Men soude segghen int corte. De Griecken hebben Troyen gedestrueert Exempel van dandere. Hi heeft in zijns liefs armkens ghelegen: also Venus scholieren pleghen. Ic moet gaen daer ic nyemant senden en mach.
Men segt somtijts wat meer dan de waerheyt Hyperbole. alsmen een sake seer verminderen oft vermeerderen wil. Exempel. Witter dan een sneeu, snelder dan een voghel, claerder dan die sonne, lichter dan een plume. Alsoo sterck als Samson. &c. Men moet wachten dese exornatie te seer bouen maten te affecterene, want tes den rechten wech tot dat ghebreck, Cacozelia, daer voren af ghesproken es.
Men meynt somtijts die gheheele sake voor Synerdoche. een deel, oft een deel voor tgeheele, oft een voor veel. Exempel van deerste. Die zee sloech in ons schip, dat es een deel vander zee. Exempel vant tweede. In dye arcke van Noe waren acht sielen, dats acht menschen. Exempel van tderde. Den Turck heeft kerstenhede veel afgewonnen, dat es die Turcken, also segtmen den duytsch es vroom, den Spaengiaert stout, den Fransoys houerdich den Inghelsman bedect, den Vlaminck ongheueynst, dat es die duytschen, die spaengiaerden. &c.
Noch een schoone maniere van verchierene, Metaphora. exonerende ende verlichtende een redene, als dye sterren het firmament. Te wetene, als een woort 
{==58v==} {>>pagina-aanduiding<<}
constelijck ghebruyct wort niet voor zijn eyghen beteekenesse maer voor een ander sake om dye gelijckenesse die si tsamen zijn hebbende, twelcke geschiet in vele manieren ende wort daghelijcx in onse ghemeene tale oock onwetens ons seere gebruyct. Exempel. Hi es een vos, voor hi es scalc hi es een leeu, voor hi es vroom. Tes een hardt man, een scherp wijf, also segghen wij, die velden lachen, het lant heeft grooten dorst, hi es in zijn bloeyende iuecht, zijn redene vloeyt: wat bast ghi op mi, dye vrauwe schatert, een dronckaert heetmen een vercken: een ghierichaert, een hauic.
Allegoria.Noch een seer schoon maniere van exorneren als niet alleenlijc een woort maer geheele redenen anders verstaen worden, dan die worden luyden. Exempel. Als die honden selue het ambacht vanden woluen hantieren, wie sal die schapen bescermen? dat es, als die bewaerders haren ondersaten hinderen, wie salse bewaren? also segt men. Ick sal hem zijn hant wt wedden. Item, het en es gheenen goeden boom, die quade vruchten draghet, noch gheenen quaden boom die goede vruchten maect. Een yeghelijc boom wert aen zijn vruchten bekent want men en can niet lesen vijghen vanden doornen noch wijndruyuen vander haghen. &c. Alle dese redenen worden anders verstaen dan si na die letter luyden
ParobolaHet es ooc een wonderlike schone verchieringe alsmen wel bequame comparatie ende ghelikenesse neemt van anderen saken. Exempel. Ghelijckerwijs dat een speelman voortcomen soude seer costelijc ghecleet in purpure ende gouden laken, met 
{==59r==} {>>pagina-aanduiding<<}
een gouden croone op zijn hooft, blinckende van den gesteenten, houdende in zijn handt een harpe van yuoor ende gout costelijc gewrocht, bouendien dat hi van maecsel ende statueren een heerlijc persoon representeert: als nv het volck bi desen saken suspens wort, hebbende groot verlanghen om sulck een personagie te horen spelen, ende nv al stille swijgende. Ist dat hi mettien een leelijc gheluyt wt werpt, met ongheschicten gesten des lichaems: Hoe hi meer verchiert es ende langher verbeydt, soo vele sal hi te meer beghect wesen ende versmaedt. Also ooc een mensche wesende in grooter eeren, hoocheyt ende rijcdom verheuen. Ist dat hi noch scientie, noch duecht en weet, hoe hi meer van anderen saken oueruloedicheydt heeft, hoe hi ooc meer van alle wijsen, goeden, duechdelijcken menschen beghect ende veracht werdt. Item van parabelen oft ghelijckenessen es die heylighe scriftuere vol.
Ooc verchiert een redene seer, een gemeen segghen Paroeinia. met bedecten woorden gesproken. Exempel. Den wulf es in de schapen. Tes quaet stelen daer dye weerdt een dief es. Tes quaet voor crepels manck gaen. Tes quaet suypen en blasen. Tes quaet oude honden in banden leeren gaen. Ghi speelt den ezel te dansen. Den Reyghere versmaet dat water. Tes beter wulf dan schaep wesen.
Men geeft somtijts een grote sake eenen cleenen Tapinosis. name verstaende die woorden anders dan si luydende zijn, ende daerom hebben wij tselue hier biden Tropos willen bescrijuen, al ist dat ander voor een gebrec

{==59v==} {>>pagina-aanduiding<<}
 rekene, want die maniere van sprekene es in ons vlaemsche goet ende ghenoechlijc, in ghenoechlijcke materien. Exempel. Ick hebbe ouer den grooten molhoop ghegaen, ende ouer den wijden pit gheuaren, dats ouer den Casselberch ghegaen, ende ouer die zee gheuaren.
IuoniaSomtijts verchiertmen een redene alsmen in manieren van schimpen oft gecken, anders oft contrarie segt dan datmen meynt. Exempel. Ic vraghe nae een leelijcke cabote, dye mi duysent plaghen wenschte, aldus. Hoe vaert dat schone vraukin, dwelc mi so vriendelijck aensprac? Oft een onrechtueerdich mensche die elckerlijck onghelijc doet: ende selue claecht datmen hem gheen ghelijc en doet, wij segghen tot hem. Om dat ghi goet ende rechtueerdich zijt, al die werelt doet v onghelijck.
Aenigma.Men spreect somtijts bedectelijcke in maniere van raetselen. Exempel. Als den gast int huys coemt den weert blijft geuangen, en thuys loopter veynsteren wt, dat es, als tnet int twater coemt den visch blijft gheuangen, ende twater loopt duer tgaren. &c.
¶ Hier mede si nv ghenoech van die figueren ende andere manieren van sprekene, nyedt dat wij die al bescreuen hebben, twelcke onmoghelijc es, maer dye meeste, beste, ende principaelste, diemen in ons daghelijcsche sprake es ghebruyckende. Voort om tot meerder perfectie van wel segghen te gherakene, so sullen wij ooc scrijuen van die argumentatien.




{==60r==} {>>pagina-aanduiding<<}

¶ Hier naer volghen dye argumentatien de welcke een yeghelijc goet Rhetorisien schuldich es te wetene, om bi dien zijn reden, sprake, oft vertooch, constelijc te formeren, exorneren, ende proberen, En zijn wederpartije subtijlijck te refuteren ende begrijpene. 
By dien sullen wij ons weten te wachtene, van te langhe op een plaetse te blijuen, van weder ende wederomme op tselue te vallene, van achter te latene tghene dat wij begonnen hebben, ende van onghetijdelijc van een propoost opt ander te lopene. 
Biden welcken ooc wij sullen moghen onthouden wat wij in elcke plaetse gheseyt hebben, 
Ende die audituers sullen duer dye goede ordinancie ende deelinghe van elcker argumentatie, al tselue moghen verstaen, onthouden, ende wech draghen.

¶ Van die argumentacie de welcke perfect oft vulmaect ghenoemt werdt.

DIe argumentacie perfect wort ghedeelt Collectio. in vijf deelen. Het eerste es die Propositie oft Thema, biden welcken wij int corte vertooghen, tghene dat wij proberen willen. Het tweeden es die Redene, bi die welcke wij betooghen 
{==60v==} {>>pagina-aanduiding<<}
ons voorstel warachtich te wesen. Het derde es die Confirmatie vander redene, by dye welcke wij die selue eedene sterc maken ende doen blijcken als scriftueren, wetten, exempelen, van minder, meerder gelijcke of contrarie gewijsde sake. &c. Het vierde es die exornatie, bide welcke wij ons sake verchieren, verbreeden, grootmaken, als comparatien of gelikenessen, exempelen, digressien, amplificatien. &c Het. v. es die Conclusie, dats een besluyt int corte, versamende die deelen vander argumentacie


¶ Exempel van die argumentatie perfect.

Die Propositie. Een wijs man behoorde meer zijn fame te bewaren dan zijn goet, ia ooc niet min dan zijn eyghen leuen. Die Redene. Want hi verliest min die zijn goet oft zijn lijf verliest, dan die gene die zijn fame verliest. Die confirmatie. Goet of gelt verloren men mach dat weder vercrijgen, mer als die goede name ende fame eens verloren es, si en mach nemmermeer geheelijc wederom gerestitueert worden. Desgelijcx tlichamelijc leuen twelcke van god op eenen sekeren tijt gestelt es, en mach ooc bi natueren niet lange ghedueren, so daer ghescreuen staet. Smenschen daghen zijn cort, tgetal van sinen maenden es biden Heere. &c. Maer die fame des menschen, die welcke ooc een ander ende beter maniere van leuen es, die geduert noch lange na de doot. Biden welcken alsmen ons tleuen neemt, men neemt ons een sake, die ooc sonder yemants toedoene ons nyet lange bi blijuen mach. Maer so wie ons berooft van ons fame, die berooft ons van een schoone onsterffelike sake ve-
{==61r==} {>>pagina-aanduiding<<}
le costelijcker ende beter dan alle goet, rijcdommen oft costelijcke salue, also ons die wijse coninc Salomon bescreuen heeft. Die exornatie, dat es dye verchieringe. Dit hebben die ouders hier voortijts wel gedocht ende verstaen, die welcke niet alleenlijc haer goet, maer ooc haer eyghen leuen te pande ghestelt hebben, om een eewighe fame te vercrijghene. Exempel van die edel Romeynen Attilius, Decius, Curtius, Mutius scenola, die vroome capiteyn Judas Machabeus, ende veel meer andere. Wij lesen ooc van anderen, die welcke als haer eere ende fame verloren was, si en hebben niet langer willen leuen. Als Dido die machtige coninginne van Carthago, desgelijcx ooc de edele Romeynsche Matrone Lucretia, ende meer andere, so veel meer hielden si weerdich die fame dan tgoet, of tlichamelijc leuen. Die Conclusie Daerom als wij sien, hoe die menschen alder meest sorge dragen voor die saken die welcke alder costelicste zijn, en lichtelijc moghen verloren wesen, maer qualijc of nemmermeer weder vercregen, so en es hi niet wijs te rekenen, die meer sorgen draecht voor zij goet oft lichamelijc leuen, dan voor zijn fame de welcke alder costelicste es, ende eens verloren wesende en mach nemmermeer te vulle gerestitueert worden. Dit es een argumentacie vulmaect, niet dat men altijts in alle propoosten die vijf deelen gebruycken moet, want men mach wel zomtijts om de cortheyt wil, die confirmatie of exornatie achter laten, of beede. Die conclusie machmen achterlaten als die sake cort es ende licht van begrijpene.


{==61v==} {>>pagina-aanduiding<<}

Dye exornatie mach ooc achter ghelaten wesen, als dye sake nyet bequame en es om te dilateren, of te verchieren. Maer es het argument cort ende van cleynen saken, so machmen die ornatie ende conclusie beede achter laten. Aldus heeft die meeste argumentacie vijf deelen, die minste drie, die middelbare viere.
Dilemma.Men maect somtijts een argument gehoornt oft met twee aensichten, vanghende van beeden siden, welck datmen consenteert, men wert begrepen. Exempel. Tes een katijf, die een huysvrauwe ghetrauwedt heeft, want heeft hy een schoon wijf, hi es in eewige vreese datmense hem onturijen sal. Heeft hi een leelijcke, so es hi oock een katijf, om dat hi met een leelijc wijf verhanghen es. Wij leuen qualijck, want es God ons God, waerom en houden wij zijn woorden niet? Es hi ooc ons God niet, waerom draghen wij sinen name? Ghi hebt onghelijck op my, want heb ick qualijc ghesproken, gheeft ghetuygenisse van quade, heb ick ooc wel ghesproken, waerom slaet ghi mi.


¶ Hoe die ghehoornde argumentacie mach begrepen wesen.

DIe argumentacie met twee hoornen es somtijts valsch, te wetene alsmense in contrarien omme keeren mach teghen hem seluen diese gheproponeert heeft. Exempel. Ick neme v voor hondert guldens te leeren binnen eenen iare, die const van Rhetorica om wel te connen persuaderen 
{==62r==} {>>pagina-aanduiding<<}
Ten eynde vanden iare om v const te gaen proeuene, ghy sult argumenteren, dat ghy my nyet schuldich en zijt te betalen, seggende. Ist dat ghi mi condt persuaderen, v mi niet schuldich te wesene, ghi en betaelt mi nyet, want ghijt mi alsoo ghepersuadeert hebt. Condt ghi mi ooc niet soo persuaderen, Ghi sult oock segghen dat ghi mi oock niet betalen moet, want ghi die const niet gheleert en hebt. Ick sal nv dat selue argument teghen v omme keeren, segghende. Ghi zijt mi schuldich te betalen, want condt ghi mi wel persuaderen dat ghi mi niet schuldich zijt, ghi moet mi betalen, want ghi hebt die const wel geleert. Condt ghi mi tselue niet persuaderen, ooc moet ghi betalen, want ghi mi anders niet persuaderen en condt.
Een ander argumentacie. Te wetene als wij Expec[...]tio.  vele redenen vertelt hebben, hoe een sake soude moghen wesen oft niet wesen, wij refuteren en weeren die selue, ons houdende, op eene die wij nootsakelijck confirmeren. 

Exempel.

Aenghesien dat wel blijckt, hoe desen gront mijne gheweest heeft, het es v nootsakelijc te betooghene, hoe ghi dien beseten hebt. Oft ghi dien geaenueert hebt niet wetende wien hi toebehoorde. Oft uwe ghemaect by prescriptien, oft ghecocht, oft by deele vercreghen. Dat ghi den seluen grondt gheaenueert soude hebben, niet wetende wien hi toebehoorde, ten mach niet wesen want ic present was. Bi prescriptie, den tijt es te cort. Ghi en condt ooc gheenen coop betooghen. 
{==62v==} {>>pagina-aanduiding<<}
Ghi en muecht ooc mijn goet niet ghedeelt hebben by successien, want ick noch leue. Rest dan ghi moet mijnen grondt by fortsen ghenomen hebben. Dese exornatie es seer goet, om te confirmeren dye argumentatien coniecturael, alst dye sake heeschende es.
Subientio.Noch een ander argumentacie by die welcke wij vraghen watmen met ons wederpartie, oft teghen ons soude moghen segghen. Daer naer op elcke vraghe gheuen wij terstont dye redene bi die welcke wij betooghen, dye sake also nyet te wesene.


¶ Exempel.

Ick vraghe nv, hoe hi aen so vele ghelts coemt, die voortijts so aerm was? Heeft hi dat van zijn eyghen Patrimonie ghemaect? Neen hi voorwaer, want zijns vaders goet was al vercocht ende verdaen. Heeft hi yewers groot goet ghedeelt? Neen hi, want hi es van alle sine vrienden gheexheredeert. Heeft hi yewers wat ghewonnen in dinghementen, oft in coopmanschap? Tes verre van daer, want in die coopmanschap die hi begonste, heeft hi al verloren tghene dat hi hadde: Ende int processe es hi ghecondamneert, ende staet voor groot ghelt verborcht. Of heeft hi vrienden geuonden die hem gheleent hebben? Dat gheeft noch min verwen, want daer en es nyemant hi een soude hem schamen, een sulck mans vriendt ghenoemt te wesen. Nv dan ouerghemerct dat hi by sulcken middelen nyet rijcke gheworden en es, so moet hem tghelt van selfs thuys wassen, oft hi moet dat onbehoorlijcke vercreghen hebben 


{==63r==} {>>pagina-aanduiding<<}

Dese argumentatie ende oock dye voorgaende Nota.moghen gherefuteert ende begrepen werden, alsmen can betooghen eenich point oft artijckele, in die verhalinghe achter ghelaten of anders te wesen dan daer verhaelt es, als van den gront voorseyt. Den verweerder mach segghen dat hem dien seluen ghegeuen es, twelc den heesscher versweech, in zijn enumeratie, oft betooghen hoe hi dien gecocht heeft, twelc den heesscher verloochende. Desgelijcx van tgelt, den verweerder mach seggen dat hi een cleen plecxkin lants gecocht heeft, ende tghelt daer in gheuonden, oft dat hem voor eenighen dienst gegeuen es, twelc den h. versweech, of betooghen gewin van coopmanschap twelc hi verloochende
Een ander argumentatie by die welcke dat wij van contrarie wederomme totter eerste propositie Oppositio. keeren. Exempel. Het onghelijc twelck mijnen vrient mi gedaen heeft, es mi quaet om verdraghen. Dit es de propositie: nu volcht contrarie van dien, want hadt mijnen viant gedaen, dien ic noyt duecht noch vrientschap en bewees, ic soudt vergeuen, nv keert hi wederom totter eerster propositie, maer nv sulc ongelijc ende schande mi aengedaen te wesene, van hem dien ic als mijnen besten vrient de meeste weldaet vander werelt ghedaen hebbe: tes mi quaet, ia onmoghelijc om te verdragene.
Tes een schone argumentatie, om te refuteren ende exorneren, als wij connen betoogen, wt die reden van ons wederpartije te volgen niet tgeen dat si seggen willen, mer tgeen dat onsselue mede gaet. Exempel Viola En es gheen wijsheyt so grote pijn ende neersticheyt. 
{==63v==} {>>pagina-aanduiding<<}
doen om eenighe scientien oft consten te leeren. Redene. Want smenschen leuen es seer cort. Refutatie. Daerom te meer salmen alle pijne ende neersticheyt doen, eenighe sonderlinge scientie oft const te leerene, om by dien (aenghesien dat wij niet langhe leuen en moghen) eenighe sonderlinghe saken te doene, biden welcken wij vercrijghen moghen een eewighe memorie, ghetuigenesse gheuende dat wij gheleeft hebben. 
Induction.Wij approberen somtijts eenighe saken dye twijfelachtich zijn, by ghelijckenesse van saken die nyet twijfelachtich en zijn. Concluderende, wt den ghenen dat ons partije gheconsenteerdt heeft, wat daer naer volghen moet. Exempele. Ic vraghe v, oft v ghebuer een beter peert hadde, dan het uwe, welc ghi kiesen soudt? ghi segt v ghebuers peerdt. Voort vraghe ic v, oft hi een schoonder huys hadde dan ghi, welc dat ghi kiesen soudt? ghi segt zijn huys. En oft hi een beter tabbaert hadde dan den uwen? ghi segt ghi soudt den sinen kiesen. Nv vrage ick v, oft hi een beter wijf hadde dan die uwe, soudt ghi die oock voor die uwe begheeren? Ghi swijcht daer op, maer aenghesien dat ghi verswijcht tgene dat ic principalijc van v te hooren begheerde: Ick sal selue segghen wat ghi peynst. Ghy hadt lieuer zijn wijf dan die uwe. Daerom ten si dat ghi v laet duncken tbeste wijf te hebbene vanden lande, ghi sult altijts begheeren een andere, die ghi meenet beter te wesen dan die uwe.
Enthymema.Men verchiert ooc een redene met een simpe
{==64r==} {>>pagina-aanduiding<<}
le conclusie, dat es een argumentatie by de welcke men betoocht wten gheenen dat voren gheseyt es, oft geschiet, wat daer nootsakelijc naervolgen moet. Exempel. Was die man te Ghendt versleghen, so en mach tfayt nyet ghedaen wesen van hem, die op dien seluen tijt te Brugghe was. Die vrauwe heeft een kint ghebaert, ergo si en es gheen maecht. Het es een mensche, ergo het es een sondaer. Dese argumentatie wort gerefuteert alsmen betooghen can dattet naeruolgende niet wel en accordeert metten voorgaenden noch ooc niet nootsakelijck en es. Exempel. Het es een moeder, ergo si bemint haer kint. Een ander mach segghen. Medea was ooc een moeder ende si heeft haer kint ghedoot.
Noch een seer schoone argumentatie, om alle redenen te confirmeren ende verchieren. Alsmen Sylogismus wt twee voorgaende clausen (waer af deerste de propositie ghenoemt es, en dandere die assumptie) maect een conclusie: betooghende int corte wat daer wt nootsakelijc volghen moet. Exempel. Hi es rijcke die ghenoech heeft: ic hebbe ghenoech, ergo, ic ben rijcke. Alle menschen zijn sterffelijc, ghi zijt een mensch, ergo ghi zijt sterffelijc.
Een ander argumentatie perfect van dese voorgaende. Ratiocinatio.Syllogismus ghemaect. Want alsmen met dese voorgaende argumentatie een redene confirmeren ende exorneren wil. Ende dan die propositie ende ooc dye assumptie van selfs niet claer en zijn, so moeten dye gheprobeert worden. Ende by dien moet die argumentatie vijf deelen heb-
{==64v==} {>>pagina-aanduiding<<}
ben. Te wetene, die Propositie. Die Redene vander propositie, die assumptie, die redene vander assumptie, ende die Conclusie. Dese argumentacie wordt ghenoemt die alder perfecste. Exempel. Die Propositie. Alle menschen die bi costume quaet doen, draghen sulcken nijt int herte, dat si alle middelen soecken om hem te wreken van den ghenen daer si onurientschap hebben. Redene: want sulcke quade bloetghierige menschen al en hebben si gheen cause noch occasie om yemant te hinderen, si sullen van selfs eenige cause soecken, om anderen onghelijc te doene. Hoe veel te meer dan als eenige bate of schade, haet nijt, vreese, oft gramschap, hem lieden daer toe mouerende es? duer welcke passien ooc die goede oprechte menschen somtijts verblint worden verdolende van haer goede gewoonte. Wat sullen dan quade menschen doen, als si occasie vinden om haer seluen te moghen wreken? Ic late varen wat al quaets duer die gramschap daghelicx ghebuerende es. Ic verswijge ooc van dye onredelijcke dieren, hoe si vergramt wesende haer seluen soecken te wrekene. Ic en segghe ooc niet, hoe die alder wijste mannen duer gramschap ende nijt dicwils hem seluen niet en hebben connen bedwingen. Ia hoe vele costelijcke rijcke ende machtighe steden, landen, ende conincrijcken dat die goede menschen duer onurientschap ghecorrumpeert worden, wat willen wij twijfelen vanden ghenen die bi costumen hem van quaet doene nyet wachten 
{==65r==} {>>pagina-aanduiding<<}
en connen? Als si met nijt ende gramschap beroert werden sullen si haren viant sparen? Die Assumptie. Maer desen verweerder was den ouerleden persoon hatende ende benijdende, als sinen doodelijcken duerslegen viant. Die redene: Vanden tijt voort dat hi verweerder zijn proces verloos teghen den ouerledene, tes v lieden mijn heeren altemale wel kennelijck, wat coragien hi tegen hem gedregen heeft. Ten es gheen noot v breeder daer af te vertooghene. Ghi weet den sin ende conditien vanden verweerder, hoe hi benijt ende vreest al de ghene die metter rechtuerdicheyt handelen hoe hi noyt niet gedaen en heeft, dan met voorraedt, loosheyt ende bedroch, om twelcke den ouerledene (als een beminder der rechtueerdicheyt) hem verweerder dicwils strangelijc begrepen heuet. Ende noch meer soude, hadde hi mogen leuen. Bi den welcken vreesende ende benijdende alsulcken man, hi heeft hem laten duncken dat hi nemmermeer welvaren en mochte, voor hi dien seluen ter doot gebrocht soude hebben. Ghi lieden weet ooc wel wat listen ende lagen dat hi leyde, om den anderen onnoselen man N. te hinderen, den welcken hi ooc verradelijc gedoot heeft, alleenlijc wt afionsticheyt, die hem nochtans veel duechden ende weldaden hadde bewesen, ende van wien hi geen vreese en had, mer van desen ouerledene hadde hi die meeste vreese vander werelt, so dat hier afionsticheyt, haet, nijt gramschap ende vreese al in een versaemt zijn. Conclusie. Midswelcken ghenoech blijct, hoe alsulcken menschen, wt cleene oorsake tot quaet doen 
{==65v==} {>>pagina-aanduiding<<}
bedocht zijn ende hoe daer vele causen ende oorsaken desen verweerder teghen den ouerledene ghemoueert hebben om hem ter doot te brenghen. Als waer by daer gheen regard of aenschau genomen sal wesen op dye friuole defensie ende verloochenen vanden verweerder voornoemt. &c. Dese argumentatie machmen segghen met drie deelen, achterlatende die twee redenen oft approbatien, aldus. Die Propositie. Alle menschen die cause hebben om quaet doen, ist dat si van natueren daer toe gheneghen zijn, si pleghen gheerne quaet te doene. Die Assumptie. Maer den verweerder hadde groote cause om den ouerledene ter doot te bringhen, en hi es oock van natueren tot bloetstorten ende dootslach genegen. Die conclusie, ergo den verweerder heeft den ouerledene ter doot ghebrocht. Men soude oock mogen maer een approbatie oft redene achterlaten, ende also soude die argumentatie vier deelen hebben.
Exeplum.By exempelen van saken die geschiet zijn oft schijnen geschiedt te wesene, machmen ooc seer schoone argumentatien waken, om te confirmeren, persuaderen, verbreeden, ende verchieren. Hier onder werden besloten fabelen, versierde cluchten, als de fabelen van Aesopus, ende ander Item parabolen of comparatien gelijckenessen warachtige oft ymmer geloouelijcke historien ende dier ghelijcke. Dese exempelen ende ghelijckenessen salmen int argumenteren ghebruycken als ghelijc, als onghelijc, of als contrarie. Exempel van deerste. Dye handen ende die voeten moe
{==66r==} {>>pagina-aanduiding<<}
ten beslauen ende winnen, daer tlichaem gheheel by leuen moet. Also ooc die lantlieden moeten bi haer labuer tgeheel lichaem der gemeenten onderhouden. Exempele van tweede. Een nyen schip es beter te betrauwene dan een oudt, mer also niet een nyeuwe vrientschap. Exempel van tderde. Een moeder bemindt by natueren haer kinderen, maer ter contrarien: Medea heeft haer eyghen kinderen ghedoot.
¶ Dit si nv ghenoech van die argumentatien int corte ghesproken, dye welcke seer bequame zijn ende ooc nootsakelijck om alle propoosten ende redenen constelijc te beleeden, verchieren, ende besluytene. Voort sullen wij bescrijuen, watmen int argumenteren wachten moet. Want een goet Rhetorisien en moet niet alleenlijck weten hoe ende waer by dat hi zijn causen ende redenen verchieren mach, maer ooc neersterlijc obserueren wat vitien ende ghebreken daer wesen mogen. Twelcke ooc seer goet ende nootsakelijc es te wetene om twee saken wille. Ten eersten op dat een yegelic die selue schuwen mach. Ten anderen dat hi zijn wederpartije die selue niet obseruerende bi dien lichtelijck sal moghen confuteren, reprehenderen oft begrijpen.



¶ Van dye vitien oft ghebreken die welcke in die argumentatien ghebueren moghen.

EEn argumentacie es quaet in die welcke een openbare luegen es. Exempel. Hi en mach niet wijs zijn die tghelt niet en bemindt. Socrates en beminde tghelt niet: ergo 
{==66v==} {>>pagina-aanduiding<<}
hi en was niet wijs. ¶ Item als de argumentatie bedriegelijc es, twelcke die dialectici een Sophisma heeten. Exempel. Dat ick ben dat en zijt ghi niet. Ic ben een mensche? ergo ghi en zijt geen mensche. Dat een mensche es, dat en es gheen peerdt, een mensche es een dier: ergo een peert en es gheen dier. Alle menschen zijn geleert oft ongheleert, maer alle menschen en zijn niet gheleert: ergo alle menschen zijn ongheleert. ¶ Item tes een quaet argument twelcke meer ons wederpartije verschoont, dan ons seluen. Exempel. Mijn heeren om dat ic goede cause heb, daerom en doe ic niet vele blijcken. &ce. ¶ Item alsmen eene ghemeene, oft crancke redene allegiert. Exempel. Mijn heeren had ic gheen goede cause, ick en soude niet voor iustitien comen. Item hadde ict gheweten ick en soudt nyet ghedaen hebben. Item het is mi wt dronckenschap misuallen. Item men en moet dye kinderen van ioncx niet castijen, want ic en castije mijn kinderen niet ¶ Item dat van al te seer verre ghehaelt es. Exempel. Ach hadde die man noyt gheboren gheweest, die den boom gheplant heeft, daer af het schip ghemaect was, daer mijn vader ongheluckelijck mede ter zee gheuaren heeft, ende es verdroncken. Wat wiltmen dat ongeluc den planter te laste legghen? ¶ Item alsmen een quade diffinitie gheeft. Exempel. Een dief, dat es een quaet onrechtueerdich mensche. Een ander mach segghen, so es ooc een roouer, een moorder, een ouerdraghere, een valsch oorcondere, ende veel 
{==67r==} {>>pagina-aanduiding<<}
meer andere. ¶ Item het es een argument vitieur, als wij een donckere twijfelachtighe sake, willen doen blijcken met donckeren twijfelachtighe redenen. Exempel. Die man moeste steruen op den derden dach van dat hi int hooft gewont was, want hy en mochte nyet langher leuen. Ende op dien seluen dach was daer een quaet aspect van Saturnus ende Mars tot Luna in Ariete twelcke beteekende dat hy op dyen dach van die quetsure steruen moeste. &c.
¶ Item alsmen een sake seere groot maken wille ende hooghe heffen, diemen behoorde te docerene. Exempel. Oft yemandt gheaccuseert ware van dootslach, ende eer dat ghenoech ghebleken es, den accuseerder sal tfayt groot gaen maken seggende datmen gheen meerder quaet en soude moghen doen dan dootslach. &ce. Dye vraghe en es nyet oft groot quaet es: maer oft tfayt biden verweerdere gheperpetreert es. Item ter contrarie, alsmen pijnt een sake te docerene, ende claer te maken, de welcke genoech bekent es, of die den verweerder selue belijdt ende kent: want daer en ist geenen noot datmen docere mer datmen tfayt groot ende swaer make. ¶ Item alsmen spreect tghene dat leelijck oft oneerlijck es, om die personen die dat segghen, of hooren oft om die plaetse daert gheseyt wordt. Exempel. Dat een Iuge lichtueerdicheyt oft sotheyt spreken soude in die vierschare. &c.
¶ Item alsmen segt tgene dat den iugen offenderen mach. Exempel. Dat wij accuseren wilden den 
{==67v==} {>>pagina-aanduiding<<}
ghenen die de Iugen seer lief ende weerdt hebben. Of dat ic in vrancrijcke wesende, die franchoysen misprijsen soude. ¶ Item als wij seer misprijsen eenighe seken, in de welcke die iugen oft audituers beschuldich zijn. Exempel. Wij moeten een oratie of vertooch doen voor fraye vroome oorloochs mannen ende capiteynen die veel prouessen ghedaen hebben, ende menighe vrome stadt gheraseert: En wij sullen daer gaen misprijsen dye oorloghe, seggende datmen gheen argher sake doen en mach dan oorloghe voeren ende steden destrueren. &c. ¶ Item als wij een sake misprijsen inde welcke wij selue beschuldich zijn. Exempel Een dronckaert misprijst die dronckenschap, of een hooueerdich mensche die houeerdicheyt. ¶ Item een argumentatie es vitieux ende quaet, als daer onghestadicheyt in beuonden werdt. Exempel. Yemant sal segghen hoe hi ghecomen es, alleenlijck wt goetwillicheyt, ende om tweluaren vanden genen die hi vermanen of yet vertooghen wil. Ende achter naer sal hi segghen, hoe hi hopende es, dat zijt hem loonen sullen, ende sinen arbeyt vergelden. ¶ Item als yemant allegiert ende segt tgene dat zijn eyghen cause quaet maect. Exempel. Een oorloochs capiteyn wil een vertooch doen, voor zijn knechten, om goeden moet te geuene, en hi sal gaen prijsen die macht menichte, ende behendicheyt vanden vianden. ¶ Item alsmen anders proponeert dan men veruolcht. Exempel. Als ic in mijn diuisie beloue te sprekene van vier saken, en ic en seggher maer 
{==68r==} {>>pagina-aanduiding<<}
drie. Of ic proponere te segghene van al, ende ic en betooghe maer van som. Oft yemant is geaccuseert zijn moedere metten voet gestooten te hebbene. En hi defendeert hem, segghende dat hy gheen handt aen huer gesteken en heeft. Oft yemant soude dye van Ghendt prijsen, en hi gaet die van Brugghe seere misprijsen. Oft yemandt misprijst eenen staet, const oft scientie, om de ghene diese misbruycken. Oft alsmen spreect van twee goede saken welcker best es. En alslmen deen prijsen wille, datmen dan gaet van dandere veel quaets segghen. Oft alsmen segt van twee saken dat deene goet es, ende dandere quaet, ende men betoocht, waeromme deen goet es verswijghende waeromme dye andere quaet es. Of men wil yemant prijsen om zijn duechden, ende men prijst hem om zijn rijcdom. &c. Alle dese pointen zijn sonderlinge te noterene, want als si beuonden werden in ons wederpartije, tes een teeken dat hi niet en heeft om hem wel te verantwoordene. ¶ Item een argument es ooc vitieux alsmen een sake probeert met quade redenen, gelijck als die valsch zijn. Exempel. Het ghelt es goet, want smenschen salicheyt es daer in gheleghen. Of als die redene cranck es, als voren. Of als dye redene tselue es datmen proponeerde. Exempel. Die ghiericheyt es seer quaet, want in die ghiericheyt es groot quaet ghelegen. Oft als die redene onbequaem ende friuole es. Exempel. Tes goet eenen goeden vriendt hebben, want men mach daer somtijts ghenoechlijc mede spe
{==68v==} {>>pagina-aanduiding<<}
len ende couten. &ce. ¶ Item die argumentacie es quaet, alsmen van sommighe saken int particuliere spreken soude, en datmense generalijck aldaer in begrijpt. Exempel. Alle die aerm zijn, si soudent lieuer qualijc vercrijghen dan haren cost winnen met wercken. ¶ Item alsmen segt van een sake die selden ghebuert, datse niet ghebueren en mach. Exempel. Nyemant en mach met een aensien, ende duerlijdende met minnen beuaen wesen. ¶ Item als wij een quade enimeracie maken, segghende datter meer oft min saken zijn, dan daer metter waerheyt zijn. Exempel van deerste. Drie saken zijnder, die de geheele werelt regieren. God, die natuere, ende die fortune, dats qualijc geseyt, want God die regeert die geheele werelt alleen: ende alle ander saken zijn hem onderdanich. Exempel van dander. Twee saken zijnder die den mensche tot quaet doen trecken, te wetene houeerdicheyt ende ghiericheyt. Een ander mach seggen, ledicheyt, dronckenschap, oneerlike liefde wat sullen die doen? ¶ Item als wij een redene affirmeren, met een onseker teeken. Exempel. Hi es bleec ergo, hi heeft siec geweest. Die vrouwe es fray ende blijde, ergo si regeert haer qualijc. ¶ Item als wij seggen in ons expositie alle de pointen verhaelt te hebbene, ende dat wij een oft meer vanden principalen achter gelaten hebben. Exempel. Het blijct dat den man vermoort es, twelcke gedaen moeten hebben die rouers, of zijn vianden, of desen verweerder die zijn goet deelen moet. Maer in die plaetse en waren noyt rouers gesien, hy en hadde ooc 
{==69r==} {>>pagina-aanduiding<<}
gheen vianden, ergo, na dat hi vanden rouers niet vermoort en es, want daer gheen en waren, noch van sinen vianden, want hi gheen en hadde, so moet hi vanden verweerder vermoort wesen. Den verweerder of sinen beschuddere mach dit reprehenderen, segghende, zijn dienaers, of huysghesin, of ander die ooc zijn goet deelen moeten, mogent gedaen hebben. ¶ Item als wij ons in een openbaer quaet, met een lichtueerdighe excusatie defenderen willen. Exempel. Ick moeste een bastaert kint maken, want ick en vondt gheen te coopene.
¶ Item alsmen wt ons redene suspitie van quaet nemen mach. Exempel. Als yemant seere prijst ende persuaderen wil een sake daer hy bate of profijt af hebben mach. ¶ Item tes vitieux alsmen meer op eenen name of woort staen wil, dan op de sake dye by den woorde beteekent wort. Exempel. Een gheselle swoer dat hi drie maenden in Vrancrijc ghewoont hadde, daer hi ende alle tvolc binnen dien tijt gheen broodt en aten, als hy begrepen werdt van anderen, die dochten dat niet warachtich wesen en mochte, hy seyde dat hi niet qualijc geswooren en hadde, want si hadden daer al pain gheeten.
¶ Item als wij int exorneren een quade ghelijckenesse gheuen, Te wetene dye onghelijc es oft ons seluen contrarie. Exempel. Also den Wulf van ioncx leerdt sinen ionghen naer den roof sien, so moeten wij oock ons kinderen van ioncx tot duechden instrueren.


{==69v==} {>>pagina-aanduiding<<}

¶ Item alsmen int exorneren quade exempelen gheeft, Te wetene die niet warachtich en zij oft oneerlijc ende niet naer te volghene, oft meerdere, oft mindere dan de sake daer wij af spreken ¶ Item alsmen gewijsde sake oft sententien qualijck allegiert, Te wetene die van onghelijcken saken zijn, oft andere dan dies nv questie es, oft die niet seer oprecht zijn, of als ons partije wel also goede oft beter soude moghen allegieren. ¶ Item die argumentatie es vitieux als wij een quade conclusie maken. Te wetene die niet met een sekere enumeratie besluyt int corte, al tghene dat wij gheseyt hebben, by ordene alsoot verhaelt es, op datmen daer bi claerlijc verstaen ende begrijpen mach, al wat in die propositie, redene confirmatie, ende in dye gheheele argumentatie betoocht es.
¶ Dit si ghenoech van die argumentatien, of si goet oft quaet zijn. Voort sullen wij bescrijuen die principale plaetse wt de welcken ghenomen ende gheuonden worden, die Propositien, redenen confirmatien, refutatien, ende exornatien vanden argumentatien voorseyt. Want ghelijckerwijs alle saken niet in alle landen gheuonden werden maer alsmen coemt ter plaetsen daer dye selue zijn, so salmense lichtelijc mogen aenschauwen, also en salmen oock een argumentatie niet wel moghen maken, ten si datmen weet dye principale plaetsen in de welcke si geuonden moet wesen. Dese plaetsen worden gheheeten vanden Rhetorisienen Loci communes, dat zijn ghemee
{==70r==} {>>pagina-aanduiding<<}
ne plaetsen, de welcke niet alleene in Rhetorica, maer ooc in alle scientien seer vele zijn sonder ghetal. Niet te min wij sullen hier de sommighe bescrijuen, de welcke vanden Rhetorisienen meest gebruyct worden, betoogende by dien hoe daer oock ontellijcke vele meer andere sullen moghen gheuonden wesen.


¶ Hoe die propositien gheuonden werden.

DIe Propositien werden ghenomen vanden principalen plaetsen der causen Exempel. Yemant begeert oorconden beleet te hebbene. Dye principale ende ghemeene plaetse es: Oorconden. Daer op maect hi zijn Propositie aldus Sonder oorconden en salmen gheen partije gelooue geuen. Een ander refuteert het selue, makende zijn Propositie ter contrarien aldus. Men en moet niet van alle saken oorconden beleeden want vele quade fayten worden bedectelijcken ghedaen. Item op de torture een maect zijn propositie aldus. Gheen sekerder sake dan die torture, by de welcke een yeghelijc bedwonghen es, die waerheyt te segghen. Een ander maect zijn Propositie contrarie. Gheen onsekerder sake dan die torture, by de welcke menich mensche bedwongen es te lieghene. Want die vroom ende hardt ghenoech es, om die pijne te verdraghene dat hi ghedaen heeft hi salt verloochenen. Een andere, wt vreesen vander pijnen kent saken die hi niet gedaen en heeft. Item op die wetten, een maket zijn propositie aldus. Men en moet nyet in-
{==70v==} {>>pagina-aanduiding<<}
noueren vernieuwen tegen de wetten. Een ander proponeert ter contrarie. Men moet op sulcken tijt, of om sulcke personen, wat innoueren tegen de wetten. &c.


¶ Van die principale ghemeene plaetsen wt den welcken die redenen, argumenten, confirmatien, approbatien, refutatien, exornatien, ende amplificatien ghenomen werden.

DIe gelegentheyt vanden gemeenen plaetsen es tweederhande, te weten personeel ende reel, dat es aengaende den personen, ende den saken.
A personaNopende den personen, tsi den persoon vanden heesscher, vanden verweerder, van den Iuge, vanden hoorders, oft in andere manieren, men sal considereren als hier naer volcht.
    A gn̄e.Eerst van wat afcoemsten dat hi gheboren es want die kinderen plegen meest hueren ouders naer te volghene. Men segt. Quaet out, quaet ionck, quaet ey, quaet kiecken.
A natione.Van wat natien van volcke, Italien, duytsch, Spaengiaert, Franchoys, want elcke natie heeft huer maniere van doene? seer diuersch en dicwils gheheel contrarie van andere.
A patriaVan wat steden oft plaetsen, want die steden hebben ooc huer sonderlinghe maniere ende opinien. Als die Brugghelingen, wtwendich, delicaet, somtijts meer dan liberael. 
A sexu.Van man oft wijf. Want dootslach salmen bet 
{==71r==} {>>pagina-aanduiding<<}
gelouen van mans gedaen te wesene dan van vrauwen. Maer touerye salmen eer den vrauwen toescrijuen dan den mans.
Van wat ouderdom, want men sal anders geuoelen Ab aetare van kinderen, van iongen, oft oude persoonen
Van wien, ende hoe hi opgeuoedt, onderwesen ende gheleert es. Want daer mach veel aen cleuen, Ab educatione ende groot verschil wesen, hoe yemant van ioncx gheinstitueert es.
Van wat maecsele, schoon oft leelijc. &c. want A forma. schoonheyt gheeft dicwils suspitie van oncuysheyt, leelicheyt ter contrarien.
Van saken die inden mensche zijn, niet van geboorten, Ab habitu. maer bi gewoonte ende exercitie vercregen. Als gheleertheyt, schoone sprake, liberaelheyt, vrecheyt, grootmoedicheyt, cleynmoedicheyt, goedertierenheyt, onghenadicheyt, hardheit teederheyt, snelheyt, traecheit. &c. dese ende deser gelike geuen of beletten dicwils die geloofsaemheyt
Van eenighe haestighe veranderinghe tsi int Ab affectione lichaem oft inden sin, als blijschap int aenschijn of droefheyt, bleccheyt, rootheyt, ende dier ghelijcke. Item vreese, beuinghe onghestadige sprake, onghewoonlijcke roeringhe ende gesten, den ganck nv traech, nv haestich. &c. twelcke al wesen moghen teekenen coniecturael.
Van bequaemheyt of onbequaemheyt des sins A commodis t incommodis a nimi t corporis. ende des lichaems, de welcke alleenlijc by natueren es, ende niet by ghewoonte oft exercitie vercreghen. Als scherpheyt van verstande oft plomheyt, stoutheyt, bloodheyt, schalcheyt, sotheyt, 
{==71v==} {>>pagina-aanduiding<<}
wel onthouden oft verghetelheyt, ghesontheyt onghesontheyt, lichtheyt, swaerheyt, lancheyt cortheyt, ende dier ghelijcke.
A fortuna.Van trijcdom des persoons. Of hi arm es ende cleen van vrienden, of rijcke ende machtich van goede van vrienden ende van dienaers. Want ten es niet ghelijc te gheloouene, vanden rijcken dye alle dinck tharen wille hebben, ende vanden aermen dien al dinck ghebrekende es.
A conditioneVan wat conditien ende staet dat hi es, edele oft onedele, Burghemeestere oft ondersaet, poortere of vreemdelinck, vrij oft slaue, gehuwet of onghehuwet, vader oft kint. &ce. Hier mach ooc groote differentie wesen, om yet te proberene, oft improberen, ende om int selue ghelooue te gheuene oft nyet.
A victoVan dye spijse ende dranck machmen argueren van tleuen der personen. Want ten es niet ghelijck te gheloouene van die spijse ende dranck hebben oueruloedelijck of spaerlijck, of met pijnen half sadt.
A studijs.Van eenighen affairen daer den mensche sinen sin meest op stellende es. Als een landtman, een Iuriste, een Schippere, een Coopman, een oorloochs man, een medicijn.
Ab ante actis siue dictis.Van datter voren gedaen oft geseyt es mach men argueren wat daer naer volcht, Als een, die een nyeu mes ghecocht hadde, ende seyde dat sinen viant gheen drie daghen leuen en soude, die ooc binnen den seluen tijt versleghen was, twelcke groote suspitie wesen mochte.


{==72r==} {>>pagina-aanduiding<<}

Van die namen der personen mach oock somtijts A noie geargumenteert wesen. Exempel. Met rechte was hi ghenoemt Symoen de hont, want hi leefde als een hont, en hi es als een hont gestoruen. Ende Wulfaert zijn broeder, die is ooc subijtelijc van een mensch een wulf gheworden. Dese ende deser ghelijcke plaetsen zijn vanden personen, die welcke niet al en moghen bescreuen wesen, maer hier es die maniere betoocht, hoemen die sal moghen vinden.


¶ Van die plaetsen Reeil, dat es aengaende den saken.

NOpende den saken diemen tracteert A re. oft handelt, als dootslach, vrauwen cracht, moort, diefte, kercroof, oft eenich andere fayten, oft saken, tsi goet ofte quaet. Om die selue te proberen, confirmeren, refuteren, exorneren, ende dilateren, men sal daer af argumenteren, als hier naer volcht.
Van die Cause. Als dat het fayt soude gheschiet A causa wesen wt haet, nijt, gramschap, quade begheerte, oneerbaer liefde, vreese. Om bate ofte profijt te hebbene, vft om schade ende verlieste ontgane. &c. Of ter contrarie wt goeder meeninghe, wt goeder liefde, om meerder quaet te beschuddene, om tghemeen weluaren. &c.
Van die plecke wort gheargumenteert oft si A loco. wel bequaem es oft niet, oft si bergachtich es of pleyn, aen den zeecant, oft midden slants, beplant of bloot, bewoont of onbewoont, velt of bosch, 
{==72v==} {>>pagina-aanduiding<<}
breed oft nauwe, bi der stadt, oft verre van daer ghewijdt onghewijdt. &c.
A tye.Vanden tijt. Als voorleden, present, of toecomende. In den somer of inden winter, bi dage oft bi nachte, in tijde van oorloghe oft van payse, in tijde van pestilentie, van dierte oft goeden coop, &c. Hier wt moghen veel coniecturen genomen wesen, ende onuerwinnelijcke probatien oft refutatien. Ghelijck als yemandt yet gheseyt soude hebben, of ghedaen, eer hi gheboren was. Oft eenich contract gehanteekent naer zijn doot.
A modo.Van die maniere. Hoe die sake ghebuert es. Subtijlijc oft bi crachte, heymelijck of int openbaer, bi yemants raet oft bi eyghen voornemen, wetens oft onwetens, bi gheualle oft bi voorsienicheyt. &c.
A materia.Van die materie oft instrumenten, als stocken messen, boghen, venijn, ende dierghelijcke, also argumenteren si ghemeenlijc. Ic en hadde niet scherpers dan mijn tanden, waer mede soude ic hem hebben ghewont?
A facultateVan die macht. Want tes bet ghelouelijc luttel volcx van velen versleghen te wesen, die slapende vanden wakende, de crancke vanden stercken, die onghewapende vanden ghewapenden die onbereede vanden gheenen, die hem van te voren daer toe bereedt hadde. &c.
A simili.Van een comparatie of ghelijckenesse. Exempel. Ghelijc die Bye wt elcken bloemken het beste wtsuygende es, ende het archste achterlatende Also sullen wij oock wt dye Poeten, dye goede 
{==73r==} {>>pagina-aanduiding<<}
leerlinghen voor ons nemen, ende die onreynichheyt achterlatende.
By ghelijckenessen van het meeste machmen A maiori. het minste proberen. Exempel. Die sinen vadere bedriecht: hi sal wel eenen vreemden bedrieghen. Ist gheorloft eenen dief die by nachte comet om te stelen, doot te slane: so ist gheoorloft dien te quetsen.
By comparatien van het minste wort het meeste A minori gheprobeert. Exempel. Bedrijft hi sulcken rauwe om eenen vreemden, wat sal hi om sinen vader doen. Sijn die teedere vrauwen inden teghenspoet ghestadich beuonden. Ist niet schande voor dye ghebaerde mannen, dat si faelgeren souden?
Men mach oock proberen bi comparatie van A part euen groot oft euen vele. Exempel. Heeft die vader macht ouer sinen sone, so heeft hi ooc macht ouer zijn dochtere. Es mijn broederv neue, waerom en kent ghi mi niet?
Bi exempelen machmen een sake wonderlike Ab exemplo. seere proberen, confirmeren, exorneren ende dilate een de welcke menichfuldelijcken gebruyct werden, principalijcke nochtans in vier manieren, Te wetene als ghelijck. Exempel. Ghelijc inden tijden van Noe die menschen waren etende, drinckende, ende huwende, tot op den seluen dach doen Noe inde arcke gegaen es, ende si en hebbent niet bekent noch ghelooft, tot die diluuie ghecomen es, ende heeftse al wech ghenomen. Also werdt oock die toecoemst vanden sone des menschen. 
{==73v==} {>>pagina-aanduiding<<}
Item als contrarie. Exempel. Dalila heeft haren man bedroghen, ende in die handen van sinen vianden gheleuert. Maer ter contrarien. Abigail heeft hueren man verbeden, ende van sinen vianden verlost. Item als meerdere. Exempel. Christus heuet die voeten van sinen discipulen gewasschen so behoorden wij ooc malcanders voeten te wasschene. Item als mindere. Exempel. God de hemelsche vadere voedt die ionghen der rauen als si tot hem roepen: so en sal hi ons niet verlaten, ist dat wij op hem betrauwende zijn.
¶ Item noch bouen desen plaetsen, voorseyt worden daer genoteert die principale plaetsen daer voren af gesproken es, om te proberene ende te refuterene, Te wetene in dye causen betoochsaem ende beraedtsaem, so salmen noteren dese naervolghende ghemeene plaetsen.

Eerlijck	Oneerlijck
Duechdelijck	Quaet
Oorboorlijck	Onoorbaerlijc.
Licht om doen.	Swaer om doen.
Moghelijck.	Onmoghelijck.
Nootsakelijck,	Niet nootsakelijc.
Ghenoechlijc.	Onghenoechlijck.
Sonder perikele	Perijckeleus
Rechtueerdich	Onrechtueerdich
Ghelijck	Onghelijck

¶ In die causen Iudiciael de principale plaetsen om te proberen oft improberen zijn dese. Oorconden, brieuen, bekennen in dye torture. Ghemeene vois Nature, Wedt, Costume, Ghelijck ende Goet, Gheiugeerde sake, Contract ende voorwaerde.


¶ Conclusie.

WI hebben nv int corte vertoocht al tghene dat een Rhetorisien principalijc schuldich 
{==74r==} {>>pagina-aanduiding<<}
es te wetene. Als die vijf officien vanden Rhetoriesien, metgaders die ses deelen der inuentie Desghelijcx oock hoe die selue in alle manieren van Causen ghebruyct worden. Ende ten laetsten hoe ende bi wat middelen, datmen die elocutie oft wtsprekinghe verchieren mach, om totter vulmaectheyt te gerakene, twelcke so wie met nersticheyt ende daghelicscher exercitie sal willen achteruolghen: hi sal moghelijc zijn saken, Causen redenen, ende argumenten constelijc ende lichtelijc vinden, claerlijc, bescheedelijc, ende fraylijc, ordineren, confirmeren, ende vast in die memorie houden, soetelijc, chierlijc, heerlic ende oueruloedelijc wtspreken: met verwonderinghe, ghenoechte, toeneyghinge, ende persuasie, vanden genen dye dat hooren sullen. In welcke saken die inghelijcke const Rhetorica ghelegen es. God gheue dat si tot zijnder eeren, onser salicheyt ende ons euen naesten gestichticheyt, gebruyct moet wesen. Amen


¶ Dit es een Vocabularius van sommige vreemde wtlantsche termen oft woorden, diemen onder ons Vlaemsche sprake dagelicx vserende es.

¶ Prologhe.

GHelikerwijs dattet niet genoech en es in eenen goeden vruchtbarigen ackere goet zaet te zayene. Ten si datmen ooc die quade cruyden neerstelic extirpere ende wechwerpe, oft anders 
{==74v==} {>>pagina-aanduiding<<}
souden den arbeyt meest verloren wesen. Also nae dat wij die edel Rhetorica voor onse fraie Vlaemsche Ionghers const beminders bescreuen hebben, willende de selue ooc waerschuwen van misgane in haer elocutie, wij hebben hier bescreuen, niet alle (twelc onmogelijc ware) maer ymmer een groot deel, van vreemde woorden, betooghende in wat verstande die selue met ons vlaemsche Tale, vanden gheleerden dicwils ondermingelt ende ghebruyct worden. Twelcke wij niet sonder groote ende nootsakelijcke cause gedaen en hebben want wt dyen dat die simpele Idioten altijts meest prijsen ende verwonderen, tgene dat si niet en verstaen, so willen die ongheleerde dichters ende Procureurs, slachtende der Symmen oft Scymminkel, ooc alsulcke vreemde onghehoorde termen spreken, ende nae huer eyghen fantasie  nyeuwe versieren, weder die invsancie zijn oft niet. Si hooren datmen van doceo segt, doceren, si willen van amo, lego, traho, audio, maken ameren, legeren, trahieren, audieren, ende veel meer andere vreemde sotte bastaerde woorden, gheensins te verdraghene. Want dit es een rechte Cacozelia daer wij in ons Rhetorica af ghesproken hebben, Te wetene, als wij een sake vertrecken met vele vreemde gheaffecteerde groote, eerlijcke woorden (also ons dunct) dye wij selue nyet en verstaen, oft niet geuseert en zijn, noch geensins ten propooste dienende bi den welcken ons natuerlijcke suyuere vlaemsche sprake, schandelijcke bedoruen wort ende verduistert. Daerom 
{==75r==} {>>pagina-aanduiding<<}
hebben wij desen Vocabularius van vreemden nochtans gheuseerde Termen voor onse goetwillighe Vlaemsche ionghers willen bescrijuen, nyet voorwaer aldermeest om dat si dye selue vreemde woorden ooc tot allen propoosten dagelicx ghebruycken souden. Maer op dat si, die niet dan huer Vlaemsche moeder tale en connen, die wtlantsche woorden van anderen ghesproken wesende, verstaen moghen, hemlieden wachtende die te misbruyckene, tsi int qualijck spellen, pronuncieren, stellen oft spreken in plaetsen daer si gheen goede beteekenesse en hebben, of voor lieden dies niet en verstaen. &c. Dit wel obseruerende, si sullen mogen dese naer volghen, ende andere gelike geuseerde wtlantsche woorden gebruycken Als si gheen bequamere vlaemsche woorden vinden moghen, oft ter cause van dicht oft rijme. Maer altijts in goeder beteekenesse, in bequamen plaetsen, voor bequame persoonen, ende met grooter discretie. Anders soude hier bastaerdt Vlaemsch tot gheck ende spot werden. Aengesien dat die Vlaemsche sprake niet min dan andere goede spraken in huer seluen genoech oueruloedich es, in goede woorden, sententien, prouerbien comparatien, translatien, ende alderhande statelijcke manieren van sprekene.


¶ Hier naer volgen die vreemde Termen.



{==75v==} {>>pagina-aanduiding<<}


A


ABandoneren, ouerguen, verlaten.

Abalieneren, verureemden.

Abbreuiatie, afcortinghe.

Abhorreren, ontsien, vreesen.

Abolieren, te niete doen

Abstineren, afhouden.

Abstinentie, afhoudinge

Abuteren, misbruycken

Abuus, een misbruyck.

Abuseren, in abuse bringhen.

Accepteren, aennemen ontfanghen.

Acies, een toeganck

Accident, een gheual.

Accidentael, gebuerlic

Acoleren, omhelsen

Accommoderen, beschicken.

Accorderen, ouer een draghen.

Accumeleren, vergaderen

Accuseren, wroeghen

Accusatie, wroeghinge

Actuer, die een sake vertoocht metten woorde, een speelder.

Actie, recht om te veruolghene dat yemant toebehoort.

Additie, toedoeninghe

Administreren, wt ende in gheuen.

Administratie, handelinghe.

Admiratie, verwonderinghe.

Admitteren, toelaten.

Admonitie, vermaninge

 Aduerteren, waarschuwen.

Aduneren, vereenigen versamen.

Adopteren, een vreemde voor zijn kint houden.

Adiousteren, toedoen, toeuoeghen.

Adoreren, aenbidden

Aduersaris, wederpartije.

Aduocaet, een helper oft patroon.

Affabele, goet om aen te sprekene.

Affameren, verhongeren.




{==76r==} {>>pagina-aanduiding<<}


Affecteren, seer begeeren

Affectie, genegentheyt begheerte.

Affirmeren, versekeren

Affirmatie, versekeringe

Affirmatijf, datmen versekert.

Aggraueren, verswaren

Aggrauatie, verswaringhe.

Agieren, vertooghen, met woorden in dinghementen of spelen.

Agreeren, consenteren

Alieneren, verureemden

Allegieren, toebringhen

Allegatie, toebrenginge

Altereren, veranderen

Alteratie, veranderinge

Alterneren, nv deen nv dander doen.

Amatuer, een beminder

Ammasseren, vergaderen

Amplieren, verbreeden.

Amplificatie, verbreedinghe.

Amphibologie een doncker, oft twijfelachtighe redene.

Anatomie, een snijdinghe des lichaems.

Animeren, moet geuen.

Annicheleren, te nyete doen.

Annexeren, toeuoegen, aenbinden.

Annex, toegeuoecht

Anticiperen, voorcomen.

Antichrist, dye Christo teghen es.

Apostaet, rebel, wedersporrich.

Apostel, een boode.

Apparitie, openbaringe

Appeleren, aenroepen te weten, eenen meerderen iuge.

Applikieren, toeuoegen

Appointieren, bereeden

Apprehenderen, vangen.

Approberen, betoogen.

Arbiter, een gecoren Iuge oft makelare.

Argueren, kijuen of berespen.

Argument, een disputatie, oft teeken.

Argumenteren, disputeren.

Arithmetijcke, die conste van tellen.

Arriueren, te lande comen




{==76v==} {>>pagina-aanduiding<<}


Arrogantie, houerdicheyt

Arrogant, houeerdich

Armonie, soet gheluyt

Armonizeren soet gheluyt maken.

Arresteren, benauwen bedwinghen.

Articuleren, by artijckelen seggen of stellen

Ascenderen, vpclimmen

Ascendent, datter oprijst oft clemt.

Ascentie, een vpuaert

Assigieren, belegheren

Assigneren, toescrijuen, gheuen

Assignement, toescrijuinghe, gheuinge

Assistentie, bistant

Assisteren, bistant doen

Astrologie, die const van prononsticeren, wt den sterren

Assumptie, toeneminge

Attent, toehoorende

Attentie, toehooringe

Audientie, ghehoor.

Audituer, een hoorder

augmenteren, vermeerderen

Augmentatie, vermeerderinghe

Authuer, een maker

Authoriteyt, macht oft hoocheyt.

Authorizeren, machte gheuen




B.


Baptizeren, doopen, wasschen

Barbaren, dye qualijc spreken

Beneficentie, miltheyt weldaet.

Beneuolentie, goedtwillicheyt

Bestiael, beestelijc

Blameren, schande segghen.

Blamatie, schande

Blasphemeren, yemants eere oft hoocheydt te naer spreken.

Blasphemie, schande, cleenicheyt, lasteringe.

Boleren, vrijen, minnen

Bulle, een lettere vanden paeus




C.


Calculeren, rekenen

Calculatie, rekeninghe

Calaenge, roepinghe, wtroepinghe




{==77r==} {>>pagina-aanduiding<<}


Calengieren, roepen, oft wtroepen.

Capitael, daert lijf aen cleeft.

Cas, een gheual.

casseren, wtdoen, wtroyen

Cauilleren, cabbelen, strijden.

Causeren, couten, oft voortbrenghen.

Cautele, voorsienicheit

Cauteleus, schalc, voorsienich.

Caution, borchtocht

Celebreren, dienen, eeren, verheffen, oft bekent maken.

Ceremonie, wtwendighen godsdienst.

Certifieren, versekeren

Certificatie, versekertheyt.

Cesseren, vphouden

Cessatie, vphoudinghe

Chiromantie, die const van handen te besiene.

Chirurgie const van wonden te meesteren.

Chirurgijn een wondemeester.

Chronike, een boec van tijden.

Citeren, daghen voor die wet.

Citatie, daghinghe.

Circumcisie. besnijdinge

Circumstantie, onstaninge.

Circumlocutie, een bewimpelde sprake.

Ciuijl, borgherlijck

Ciuiliteyt, borgerscap oft beleeftheyt.

Collatie, een coutinge, tsamen sprekinghe

Collationeren, gheliken

Collectie, vergaderinge.

Colligieren, vergaderen.

Collatuer die yet geeft 

Combust, verbernt

Commemoratie, een gedenckenesse.

Commenderen, prijsen.

Commoueren, beroeren.

Commotie een beroerte

Commissie, beuel, macht toelatinghe.

Committeren, beuelen, macht geuen, toelaten.

Communiceren, medeelen.

Communicatie, mededeelinghe.




{==77v==} {>>pagina-aanduiding<<}


Compareren, ghelijcken vertooghen.

Comparacie, gelikenesse

Compenseren, deen teghen dander wicken of wedergheuen.

Compensatie, alsmen deen teghen dander wict.

Competeren, aengaen

Competent, aengaende behoorlijck.

Competetuer, dye yet met eenen anderen begheert

Complice, een medeplegher.

Componere, maken

Compositie, een maecsel

Compromis, alsmen yet tsamen belooft.

Computeren, rekenen tellen.

Computatie, rekeninge.

Conceptie, ontfanghinghe.

Concipieren, begrijpen voornemen.

Concilie, vergaderinge.

Concluderen, besluyten

Conclusie, een besluyt.

Concorderen, eendrachtich maken.

Concordantie, eendrachticheyt.

Concubine, een slaeplief

Concupiscentie, quade begheerte.

Condamneren, verwijsen

Condemnatie, verwisinge

Condescenderen, tsamen ouercomen.

Conditie, auentuere, voorwaerde.

Conditionael, by auentueren.

Condoneren, vergeuen

Confedereren, tsamen verbinden.

Confederatie, een verbont.

Confereren tsamen spreken.

Conferentie tsamen sprekinghe.

Confessie een belijdinge

Confessionael, een biechtbrief.

Confirmeren, verstercken.

Confirmatie, versterckinghe.

Confiskieren, yemants goet tot sprincen ta-




{==78r==} {>>pagina-aanduiding<<}


fel stellen

Conflueren, tsamen vloeyen.

Confluentie, tsamen vloeyinghe

Conformeren, ghelijck maken

Conform, ghelijc

Conforteren, verstercken, vertroosten

Confortatie, een versterckinghe

Confunderen, minghelen of beschaemt maken

Confusie, minghelinge, of beschaemtheit.

Confuteren, wederleggen

Confutatie, wederlegghinge.

Congregatie, vergaderinghe

Coniecture, radinghe

Coniectureren, raden

Coniecturael, datmen raden mach

Coniugatie, tsamenbindinghe

Coniunct, versaemt.

Coniunctie, versaminge.

Coniuratie, besweeringhe

Conniueren, duer dye vingheren sien

Conquesteren, vercrijgen.

Conqueest, dat vercreghen es.

Consequentie, een veruolch, of datter naer uolcht.

Consistorie, raetscamer, oft vergaderinghe.

Consolecen, vertroosten

Consolatie, vertroostinge

Consolideren, verharden, heelen

Conspiratie, een meuterie

Conspireren, een meuterie maken.

Constant, ghestadich.

Constantie, ghestadichheyt

Constituant, die yemant macht gheeft voor hem te agieren

Constitueren, stellen

Consulteren, raedt vraghen

Consultatie, raet, aduijs

Consumeren, verteeren, te niete doen.

Contagieus, smettelijc




{==78v==} {>>pagina-aanduiding<<}


Contamineren beulecken

Contaminatie, een beuleckinghe

Content, te vreden

contenteren te vrede stellen

contentieus, kijfachtich.

continentie, afhoudinge

continueren, ghedueren aenhouwen

continuatie, gedueringe

contract, een voorwaerde

contradictie, een tegensegghinge

contribueren medegeuen

contributie, medegheuinghe

Contristeren, bedroeuen.

contumacieren, wedersporich wesen

contumacie, wedersporricheyt.

conuent, een vergaderinge.

Conuentikele, een plaetse daermen vergadert.

conuentie, voorwaerde

Conuenabile, behoorlijck

conuerteren, bekeeren

copperen, snijden

copuleren, vergaderen

Coroneren, croonen

Corpulent, groot, vet, vullijuich

corresponderen, schicken ghelijck wesen

corroderen, knagen, eten,

Corrosijf, dat eedt, oft bijt

corrigieren, verbeteren, castijen

correct, goet

correctie, beteringhe, castiement

couuert, bedect

Couuerture, een decsel

Credentie, geloofsaemheyt.

Credituer, die eenen anderen borcht.

Criem, groot misdaet.

Crimineil, daer groote misdaet aencleeft.

Curicus, sorchuuldich.




D.


Damneren, verwijsen, verdoemen

Date, sekeren tijt

Dateren, sekeren tijt beteekenen

Debateren, argueren, strijden.

Debuoir, datmen schul




{==79r==} {>>pagina-aanduiding<<}


dich es van doene.

Decideren, een gheschil ten eynde bringhen

Decisie, een eynde vanden geschille

Declareren, verclaren.

declaratie, verclaringe

declinere, afwijcken

declinatoire, afwijckende

Decoreren, verchieren

decoratie, vercieringhe

Deduceren, beleeden.

Deductie, een beleedt

defalkieren, afcorten

Defect, een ghebreck

Defectijf, ghebreckelijc.

Defenderen, beschudden.

defensie, een beschudt

defensuer, een beschubder.

Degenereren, zijn gheslachte niet volghen.

Delecteren, behaghen.

delectatie, behaginghe, oft ghenoechte

Delibereren, beraden, bedincken

Deliberatie beradinge

delicaet, sochte, teedere

Delict, een misdaet

demonstratie, betoginge

Depraueren, quaet maken, verargheren.

deposeren, afsetten, getuygen.

Depositie afsettinge, getuygenesse.

Deprimeren, neder drucken

Deputereren, yemant in officie oft last stellen

Derisie, gheck oft spot.

Deriueren, nederwaert vloeyen

Descenderen, neder dalen

descriptio, bescriuinge.

Desisteren, afhouden.

Desolaet, mistroostich.

Desolatie, mistroostichheyt, oft bederuinge

Desoleren, bederuen

Despereren, wanhopen.

Desperatie, wanhope.

Destitueren, afstellen, verlaten.

Destrueren, breken, bederuen

Destructie, bederuinge

Determineren, besceeden

Detestabile, leelijc, walghelijck

Detorqueren, andersins draeyen

Detractie, achterclap




{==79v==} {>>pagina-aanduiding<<}


Detriment, schade

Deuolueren, nederwentelen, rollen.

Diademe, een croone.

Diffameren, schande segghen, beclappen

Diffamatie, beclappinghe.

Different, gheschil, verschil.

Differentie, idem.

differeren, wtstellen

Diffidentie, ongheloouicheyt.

diffinieren, betooghen wat eygentlijc een sake es.

Diffinitie, een betooch wat eyghentlijc een sake beteekent.

Digereren, verteren

digestie, verteeringhe.

Digressie, wtloopinge

dilatoire, verstellende,

Dilateren, verbreyden

dilay, wtstellinghe

Dilectie, liefde.

diligent, neerstich.

diligenteren, neersticheyt doen.

Diligentie, neersticheit

Diminuere, verminderen.

Diminutie, verminderinghe

Direct, rechte

disceptatie, disputatie

Discepteren, disputeren kijuen

Discorderen, tweedrachtich wesen

Discretie, onderscheet, tusschenscheedt.

Dispenseren, wtgeuen

Dispensatie, wtgheuinghe.

Disponeren, beschicken.

dispositie, beschickinge

Dissentie, tweedracht

dissimuleren, veynsen

Dissimulatie, veysinge

dissolueren, ontbinden

Dissolutie, ontbondenschap

Dissoluut, ontbonden

Dissoneren, qualijc luyden

Dissuaderen, ontraden

distantie, tusschenscheet.

Distilleren, nederdruipen

Distillatie, nederdruypinghe

Distingieren, tusschen 




{==80r==} {>>pagina-aanduiding<<}


scheeden.

Distinctie, tusschen scheedinghe.

Distribueren, deelen

distributie, deelinghe.

Diuideren, deelen.

diuisie, deelinghe

diuiseren, cauten

diuineren, raden.

Diuinatie, radinghe

diuortie, scheedinge van man ende wijf

Doceren, betooghen.

doctrine, een leeringhe

Doleur, pijne oft rauwe.

domicilie, een wonstee

domineren, heerschappie hebben

Dominatie, heerschappie

Dominatuer, een heer

donatie, een ghifte.

doteren, beghiften

dubiteren, twijfelen.

Dubitatie, twijfelinge.

Duplikieren, dobbelmaken.

Dureren, ghedueren.




E.


Eclips, een ghebreck

Edict, een ghebot.

Edificie, een ghestichte

Educatie, vulmaectheyt

Effigie, een beeldt oft ghelijckenesse

Electie, een verkiesinghe

Electuer, een kueruorst.

Eligant, schoone, wtghelesen

Elegantie, schoonheyt

Elocutie, wtsprekinge.

Eloquent, welsprekende.

Eloquentie, schoone sprake

Emenderen, verbeteren

Eminent, vppenbaer, claer

Emplastre, een plaestere

Engien, een verstant.

Enorme, onghereghelt

Enumeratie, alsmen yet seyt bi ghetale

Epidimie, een sterfte, oft smettende siecte.

Epilepsie, een vallende siecte.




{==80v==} {>>pagina-aanduiding<<}


Epiphania, een vppenbaringhe

Epilogatie, een besluut van eender redene.

Epistele, een sendtbrief

Epitaphe, datmen vp die grauen scrijft.

Equael, ghelijc

Eremite, die inde woestijne woont.

Erruer, dwalinghe.

Estimeren, weerdich rekenen.

Estimatie, weerde

etymologie, een warachtige sprake of die rechte afcoemst van eenen woorde.

Euangelie, een goede bootschap

Euident, claer, vppenbaer

Exaggeratie, een vergaderinghe

Exalteren, verheffen.

Exaltatie, verheffinge.

Exame, een onderuraghinge.

Examinatie, idem

Examineren, onderuragen

Excaueren, wthauwen

Excauatie wthauinghe

Excelleren, te bouen gaen

Excellent te bouen gaende

Excellentie, een hoocheyt

Excederen, buyten reden gaen of te bouen gaen

Exces ouerdaet

Exceptie, wtneminghe

Exciteren, verwecken

Excluderen, buyten sluten

Exclusijf, buuten gesloten, onbegrepen

Excluus, idem

Excommuniceren, verwaten, bannen

Excommunicatie, een verwaet oft ban

Excoriatie, vladinghe.

Excuseren ontschuldigen

Excusatie, ontsculdinge.

Execratie, een versmadinghe

Execrabele, smadelijc

Executeren, trecht te wercke legghen

Executie, alsmen trecht te wercke legt.

Exempt, wtghenomen

Exherederen, onteruen




{==81r==} {>>pagina-aanduiding<<}


Exhereditatie, onteruinghe

Exhibere, wtgheuen.

Exhibitie, wtgheuinge

Exhorteren, vermanen

Exhortatie, vermaninge.

Exerceren, besich houden

Exercitie, besicheyt.

Exigentie, eenen heesch

Exorbiteren, buyten wt ghegaen

Exorciste, een besweerder

Exorneren, verchieren

Exornatie, een verchieringhe

Expert, beproeft

Experientie, proeuinghe, besoeckinghe

Experimenteren, proeuen, ondersoecken

Expedieren, ghereetschap doen

Expeditie, gereetschap

Expireren, wtgaen, eynden.

Expiratie, wtganinge, oft eynde.

Exponeren, wtlegghen.

Expositie, een wtlegghinge

Exprimeren, wtspreken, wtseggen, wtperssen.

Expectatijf, verbeydelijck

Expulseren, wtdrijuen wtiaghen

Extenderen, wtspannen wtrecken

Extinct, te niete.

Extirperen, metter wortele wt trecken

Extract, wtgetrocken.

Extraordinaire, buyten ordene.




F.


Fabele, een cluchte

Fabrijcke, een gestichte

Farijl, goet om doen

Faconde, schoone sprake

Factie, een meute

Facteur, een makere

Faculteyt, macht

Faict, een werck ofte daet

Failgieren, missen

Fallacie, bedroch

Fame, een mare, gheruchte.

Fameus, vermaert, berucht




{==81v==} {>>pagina-aanduiding<<}


Familie, een huysgesin

Fasceneren, betoueren

Fauvriseren, ionnen of ionste draghen

Faueur, ionste

Fautuer, die ionste draghet.

Faunisage, een gemaect aensichte

Fertijl, vruchtbaer

Fertiliteyt, vruchtbaerheyt

Figure, een ghelijckenesse.

Finael, eyndelijc

finalijc, idem

Fingieren, versieren

fixie, versieringhe.

Fix, vast

flatteren, smeecken

Floreren, bloeyen

flux, een vloet

Formeren, maken.

fortifieren, stercmaken

Fortificatie, stercmakinghe

folye, sotternye

Fortune, gheluck

fragijl, broosch.

Fragiliteyt, brooscheyt

fraude, bedroch

Frauderen, bedrieghen.

fraudulent, bedriechlijc

Frequenteren, dicwils gaen in een plaetse.

friand lecker

Friandyse, leckernie

Friuoel van gheender weerden

frontiere, cant vanden lande

Fructifieren, vruchten voorbrenghen

frustreren, bedrieghen.

Fugieren, vluchten, wech doen

fugitijf, dye gheuloden es

Fulmineren, blexemen

fumigatie, roockinghe.

Furieus, dul

furie, dulheyt

Furieux, idem

fustigieren, slaen oft gheesselen

Fustigatie, gheesselinghe




G.


Garanderen, beschudden

Garde, bewaernesse

Genereren, winnen,




{==82r==} {>>pagina-aanduiding<<}


voortbringhen

Generatie, een geslachte.

Generale, ghemeene, oueral

Geographie, bescriuinghe vander aerden.

Geometrie, dye conste van landt te meten.

Geomantie, een conste diemen doet met scriuen in die aerde.

Germanie, duutschland

Geste, maniere van roeren.

Glorie, prijs, eere.

Glorieren, verblijden, oft beroemen.

Glorifieren, idem.

Glorificeren, verheffen, eere doen

Glorieus, heerlijck, oft die hem vele beroemt.

Glose, een wtlech.

Gloseren, wtlegghen

Gouuerneren, regieren

Gouuernuer, regierder.

Graed, een trappe

Grammatijcke, die conste van goede tale te spreken.

Gratie, ghenade

Gratieus, danckelijck, lieflijck, ghenadich.

Gratificeren, te dancke dienen

Gratuiteyt, alsmen yet voor niet gheeft

Graue, swaer

Graueren, beswaren, verlasten

Grauatie, verswaringhe, verlastinghe

Grauiteyt, swaerheyt.

Grosseren, een somme maken.




H.


Habitatie, een woonste

Habitakele, idem

Habitueren, cleeden.

Heresie, quaet gheuoelen vanden ghelooue

Heretijcke, ongelouich.

Heresiarche, een meester vanden ongheloouighen.

Hesiteren, twijfelen.

Hesitatie, twijfelinghe.

Historie, een gheschiede sake.

Honeur, eere

Honereren, eeren




{==82v==} {>>pagina-aanduiding<<}


Honeste, eerbaer.

Honesteteyt, eerbaerheyt

Honorabile, eerlijc

Horologie, een huere werck

Humain, menschelijck

Humaniteyt, menschelicheyt

Humilieren verootmoedighen

Humiliteyt, ootmoedicheyt

Hydropisie, watersucht

Hypocrisie, gheueynstheyt

Hypocrite, een geueynst mensche.

Hypoteke, een pandt of verbandt




I.


Ialosie, een sorchfuuldighe liefde

Idiote, een ongheleerdt mensche

Idololatrie, afgoderie

Idololatre, dye afgoderie doet.

Idone, bequaem

ignominie, schande

ignoreren, niet weten

ignorantie, onwetentheit

Ignorant, onwetich

illumineren, verlichten

illuminatie, verlichtinge.

Illusie, begheckinge

Illustreren, verlichten verchieren

Image, een beeldt.

Imagineren, ouerdencken

imiteren, achteruolgen

imitatie, een achteruolch

Impatientie, onlijdtsaemheyt, onuerduldicheyt.

impatient, onlijdtsaem

impedieren, beletten.

Impediment, een belet

impereren, beuelen, gebieden

Imperie, keyserijck oft beuel

Imperiael, den keyserijc aengaende.

impertinent, onbehoorlic

Impetreren, vercrijgen

impetrant, dye yet vercrijcht

imponeren, instellen, bedrieghen

Importantie, ten inbrenghinge

Importuyn, onghetijdich




{==83r==} {>>pagina-aanduiding<<}


Importuneren, lastich wesen

importuniteyt, ongetijdicheyt

impossibile, onmoghelijck

impost, een lastinghe

impotent, onmachtich.

Impressie, een prente oft druckinghe.

Imprimeren, prenten, drucken. Incident, dat onuoorsiens coemt.

incisie, een snijdinghe.

Inciteren, stoocken, verwecken.

inconstant, ongestadich

inconstantie, onghestadicheyt

Inconuenient, een ongheual.

incluus, onbesloten, onbegrepen.

inclusijf, idem.

indemne, onbeschadich

indignatie, onweerdicheyt

indocte, ongheleert.

indoctrineren, leeren.

induceren, inleeden.

inductie, inleedinghe.

Inducie, wtstel, bestant.

indulgentie, toelatinghe

Industrie, const, behendicheyt.

inequael, onghelijc

Infame, eerloos.

infecteren, besmetten

Inflammeren, verhitten, ontsteken

inflatie, swellinghe

influentie, inuloeynge.

informeren, onderwijsen

Infortune, ongheluc

infortuneren, ongheluckich maken

Infortunaet, ongheluckich

infingieren, verbreken

Infractie, verbrekinge ouertredinghe

Ingenieus, verstandel

ingraet, ondancbaer

Inhabijl, onbequaem

inhiberen, verbieden

Inhibitie, een verbodt.

inhumain, onmenschelic

Iniurie, onghelijc.

iniurieren, ongelijc doen

Iniurieus, die ongelijc doet, oft vul onghelijcx.




{==83v==} {>>pagina-aanduiding<<}


Innoueren, vernyeuwen

innouatie, vernyeuwinghe

Innumerabile, ontellijck

inobedient, onghehoorsaem.

Inobedientie, onghehoorsaemheyt

Inquisitie, ondersoeckinghe, onderuraginghe

inquisituer, een ondersoecker

Insatiabile, onuersadelijck

insensibile, ongheuoelijck

Insinueren, te kennen gheuen

insinuatie, een bedecte voorredene

Inspireren, ingheuen, inblasen

Inspiratie, een godlijck ingheuen

instantie, een versoeck, oft begheerte.

Institueren, instellen, leeren, 

Institutie, instellinghe leeringhe

instrueren, onderwijsen leeren

Instructie, een onderwijs

instrument, een allame

Intelligentie, een verstandt.

intelligibile, verstandelijck

Intentie, meeninghe

intenderen, toeneyghen.

Intenteren, dreeghen.

interdiceren, verbieden.

interdict, verboden

Interlocutoire sentencie, alsmen niet tprincipale maer eenich accident wijst.

interpelleren, tusschenspreken oft beletten.

Interpreteren, wtlegghen

interpretatie, een wtlegghinghe

Interrumperen, te haluen af breken, oft beletten te doene

Interrupt, dat achtere blijft oft belet es




{==84r==} {>>pagina-aanduiding<<}


Interuallen, spatien, distantien

Intricaet, verwerret, quaet om verstaen.

Inuectiue, eenen spijtitighen brief

inuentie, een vindinghe

Inuerteren, ommekeeren

inuestieren, becleeden, verchieren

Inuisibile, onsienlijck

inuiteren, nooden

inundatie, vloet van watere

irrenumerabile, datmen nyedt verghelden en mach

Irrepabile, datmen niet weder vercrijgen en mach

Irreprehensibile, onbegrijpelijck, onstraffelijck

Irreuocabile, datmen niet wederroepen en mach

Irriteren, spijteren

Itereren, verhalen, oft anderwerf een sake doen.

Iubileren, verblijden, iuychen

Iubilatie, groote blijschap

Iudicie, een vonnesse.

Iudiciael, iugierlijc.

Iugement een wijsdom

Iuridiciael, rechtseggelijck

Iurisdictie, macht om recht te doene.

Iuriste, dye hem metten




L.


Labuer, een werck

Laboreren, wercken

Laborieus, dye twerck vermach

Labyrinthe, een doolhuys

Lamenteren, claghen

Lamentatie, een clachte.

Lamentabile, claghelijc

Latrine, een heymelicheyt

Lauderen, prijsen.

Laudatie, prijsinghe.

Laxare, ontsluyten

Leael, ghetrauwe

Legaet, een boode.




{==84v==} {>>pagina-aanduiding<<}


Liberael, milde.

Liberaliteyt, miltheyt.

Libideneus, oncuysch

Ligament, een coppelinghe oft bandt

Limite, een pale, oft cant vanden lande

Limiteren, afpalen

Logijcke, const om bi redene te spreken

Litiscontesteren, een proces vesten, instellen.

Litiscontestatie, vestinghe van processe

Lubrijck, glets, gladde, oft oncuysch

Lunatijck, dye een tilte heeft

Luxurie, oncuyscheyt, oft oueruloedicheyt.

Luxurieus, oncuysch




M


Maculeren, besmetten

Magnificentie, grootheyt van wercken of daden

Magnifijc, groot van daden

maiesteyt, eere, hoocheyt

Maligneren, int quade nemen oft verstaen

Mandaet, een beuel

maege, de cant van een bladt oft ander saken

Margineren, op den cant scrijuen.

Materie, daermen yet af maect

Matrone, een gehaude vrauwe

matureren, rijpen.

Maxime, een seker fundament

Medicament, een medecine.

mediteren, peysen, ouerdencken.

Meditatie, ouerdenkinghe.

Melancolie, droefheyt swaermoedicheyt

melodie, soeten sanck.

Memorie, een ghedenckenesse

memoriael, datmen ghedencken mach.

Mineren, breken

Mirakele, een wonderteeken.

Miserie, catijuicheyt

Miserabile, catijuich.




{==85r==} {>>pagina-aanduiding<<}


Misericorde, medelijden ontfermherticheyt

Mobile, roerlijck.

Mobiliteyt, onghestadicheyt

Modereren, bestieren, regieren

moderatie, bestieringe oft manierlichyt

Modeste, manierich

Moduleren, bi maten singhen

modulatie, alsmen bi maten singe

Molesteren, quellen

molestatie, een quellinghe

Moleste, idem

molificeren, sochte maken

Monitie, een vermaninghe

monopolie, als yemant eenich dinck alleene vercoopen mach

Monstre, een sake tegen natuere, of een vreemt teeken

Mortaliteyt, een sterfte.

Mortifieren, doen versteruen.

Mortificatie, versteruinghe

Moueren, roeren, verwecken

motijf, een meeninghe.

Multitude, een menichte

Munitie, ghereetschap van oorloghe

Mundifieren suyuere maken

Murmureren, geruchte maken, meuten

Murmuratie, gheruchte, meute

Musijcke, die const van singhen

Muteren, veranderen

Mutatie, veranderinghe.

Mysterie, een verholen sake




N.


Narratie, een verhalinghe.

Narreren, verhalen, vertrecken

Natie, een gheslachte oft manieren van volcke.




{==85v==} {>>pagina-aanduiding<<}


Natiuiteyt, een gheboorte.

Natijf, gheboren

Naturael, natuerlijc.

Negatijf, datmen verloochent

Negligent, zorgheloos onachtsaem

Negligentie, zorgeloosheyt, onachtsaemheyt, verswijntheyt.

Negotiatie, bewijnt, besicheyt

Neutrael, noch met deen noch met dandere

Nobele, edele

Nobiliteren, edelmaken

Nobiliteyt, edelheyt

Noteren, teekenen

Notitie, kennesse

Nouael, een ackere dye nyeuwe besaeyt es.

Noutre, een nyeu incomer.

Noureren, voesteren

Numeratie, tellinghe.

Nutritie, voedinghe.




O


Obedient, gehoorsaem

Obedientie, ghehoorsaemheyt

Oblatie, offerande

Obligatie, verbrant.

Obligieren, verbinden.

Obliuieus, verghetele

Obstinaet, verhardt

Obstinatie, verhardtheyt

Obserueren, wachten, bewaren, onderhouden

Obtempereren, obegieren

Obtineren, vercrijgen.

Occasie, bequaemheyt van tijde, om yet te doene, oft te laten.

Occident, west.

Occidentael, idem

Occuperen, besich houden, oft besitten by fortsen

Odieus, haetelijck

Offenderen, vergrammen, quetsen

Officie, een werck oft last

Officier, dye last draghet

Omage, manschap, getrauwicheyt.

Omnipotent, almach-




{==86r==} {>>pagina-aanduiding<<}


tich.

Opereren, wercken.

Operatie, een werck

Opineren, meenen

Opinie, een meeninghe

Oppilatie, verstoptheyt.

Opposeren, teghenstellen, verweeren.

Opposant, een verweerdere

Oppositie, teghenstellinghe

Oppresseren, verfortsen vercrachten

Optie, kiesinghe

Oratie, een relaes, oft vertooch

Orateur, een ambassaed

Ordine, een beschick

Ordinantie, idem

Ordineren, beschicken.

Orneren, verchieren

Orthographie, die const van wel spellene




P.


Parabele, een gelijckenesse

Paralysie, lamheyt, iechheyt

Partie, een deel

Participeren, mededeelen

Participant mede deelachtich

Participatie, mededeelinghe

Particulier, bisondere.

Passage, een duerlijdt

Passeren, duerlijden

Passie, een lijden oft genegentheyt.

Pasteur, een herdere.

Pasteure, voedtsel

Pastureren, voeden.

Patient, lijdtsaem, oft die lijdt

Patientie, lijdtsaemheyt.

Patrimonie, goet van svaders side

Patroon, een beschudder oft helper

Penitentie, berau leedtschap

Perditie, bederffenisse

Peremptoire, te nyete doen

Perfect, vulmaect

Perfectie, vulmaectheyt

Pericliteren, in perikele wesen.

Perlustreren, duersoec-




{==86v==} {>>pagina-aanduiding<<}


ken.

Permitteren, toelaten

permissie, toelatinghe.

Permuteren, verwisselen

Pernocteren, vernachten.

perpetreren, bedrijuen

Persecutie, een veruolghinge.

Persequeren, veruolghen

Perseuereren, ghestadich blijuen

Persisteren, idem.

perseuerantie, ghestadicheyt

Personeil, dat den personen aengaet

persuaderen, raden

Persuasie, radinghe.

pertinaet, verhardt

Pertinatie, verhardtheyt

perturberen, beroeren.

Perturbatie, beroerte.

petitie, een begheerte.

Petulant, verdriet

philosophe, die de wijsheyt bemint.

philosophie, beminninghe der wijsheyt

Phienesie, dulheyt, raserie

Phthysijcke, een wtdroghende siecte.

physijcke, naturelijcke const.

Phystognomie, de const van auontueren te segghen wten ghesichte

Picture, schilderie

pingieren, schilderen

Pleuresie, een siecte inde side.

poete, een dichtere

Poetrie, dichtinghe.

polijsteren, effen maken

Politie, een maniere of regiment van leuene

portie, een deel 

Portioneren, deelen

portatijf, draghelijck

Portabele, idem.

possesseren, besitten.

Possessie, een besittinghe.

Possesseur, een besittere.

Pranderen, vander noene eten.

Prebende, een beneficie




{==87r==} {>>pagina-aanduiding<<}


Precieus, dierbaer

Predestineren, verkiesen

Predestinatie, een verkiesinghe

Preeminentie, hoocheyt

Prefatie, een vooredene.

Prefereren, voorstellen

Prefigureren, voorbeelden

Preiudicieren, hinderen schade doen.

preiudicie, schade, achterdeel.

Prepareren, te voren bereeden

preparatie, voorbereedinghe

Preponeren, voortstellen

prepositie, voortstellinghe

Prerogatiue, een voordeel

presenteren, tegenwoordich maken, schincken oft bieden.

Presumeren, voornemen.

presumptie, voorneminghe

Preuenieren, voorcomen.

Preuentie, voortcominghe

priueren, beroouen, afnemen

Priuaet, dat eenen sonderlinge aengaet ende niet der ghemeenten

proberen, doen blijcken proeuen

Probatie, blijckinghe, proeuinghe

probabele, waerblijckelijck

Procederen, voortcomen, voortgaen

proces, een voortganck

Procureren, besorghen

procuratie, een besorginghe

Procureur, een besorgher

Produceren, beleeden.

productie, een beleedt

Profaen, onghewijdt

profaneren, ontwijden.

Profereren, wtspreken

prognosticeren, te voren weten.

Prohemie, een voorredene

Prologhe, idem




{==87v==} {>>pagina-aanduiding<<}


Prolix, lanck

Prolongieren, verlanghen, verstellen

Promissie, een belofte

Promoueren, tot state bringhen

Prompt, ghereedt

Pronuncieren, wtspreken

Pronunciatie, een wtsprekinghe

Propheteren, voorsegghen

Propheteren, voorseggher

Proponere, voortstellen

Propositie, een voortstel

Propoost, idem

Propre, eyghen

Proprieteyt, eyghentheyt

Prospereren, voorspoet hebben

prosperiteyt, voorspoet

Protocol, een patroon, om vp te scrijuen

Prouesse, een eerlijc fayt

Prouerbie, een gemeen segghen

Prouidentie, voorsienicheyt

Prouincie, een lantschap

Publijcke openbaer

Publieren, openbaren.

Publicatie, openbaringhe

Pulluleren, spruuten, keppen,

Purificatie, suyueringe reyninghe

Pusillanime, cleenmoedich

Pusillanimiteyt, cleenmoedicheyt




Q.


Quadraet, viercant.

Quadrant, een compas

Quadrangule, een vierhoeck

Quadrature, viercanticheyt

Qualiteyt, ghelegentheyt

Quantiteyt, grootheyt

Quartier, een vierendeel.

Questie, een vraghe oft gheschil.




R.


Racine, een wortele.

Rapine, een roof

Rapoort ouerbrenginge




{==88r==} {>>pagina-aanduiding<<}


Ratifieren, stercmaken

Ratificatie, stercmakinghe

Rationael, redelijc

Rebelleren wedersporrich zijn

Recidiueren veruallen

Recidinatie, veruallinghe

Reciteren, verhalen, vertrecken

Reclameren, wederroepen

Recolleren, wederom verhalen

Recommanderen, beuelen

Recompenseren, vergelden oft deen teghen dander wicken

Reconcilieren, wederom vrientschap vernyeuwen

Reconciliatie, vernyeuwinghe van vriendtschap

Reconuentie alsden verweerdere wederom heescht

Recorderen, wederom ghedincken

Recordatie, ghedenckenesse

Recreeren, den sin vermaken.

recreacie, vermakinge des sins

Recupereren, wedervercrijghen.

recuperatie, wederuercrijghinge.

Recuseren, ontsegghen

Recusatie, ontsegghinghe.

redargueren, berispen

Reduceren wederbrenghen

redunderen, wederom keeren

Reeil, dat den saken oft goedinghe aengaet

refectie, een vermakinghe oft voedtsel

Refectioneren, voedtsele gheuen

Refelleren, wederlegghen, contrarie betooghen.

Refuteren, idem

Refutatie, wederlegghinge

Regioen, een lantschap




{==88v==} {>>pagina-aanduiding<<}


Rehabiliteren, weder in state stellen.

refecteren, verwerpen

Reiectie, verwerpinge

relaes, een vertooch

Relateren, vertooghen, verhalen.

releueren, verheffen

Relieuement, een verheffinghe

religie, een godsdienst.

remedieren, beteren, helpen.

remis, toelatinge, vergheuenesse

remunereren, loonen, verghelden

rumoor, een gheruchte

renuncieren, van een sake scheeden

renunciatie, afscheedinghe

Repareren, vermaken vercrijghen.

reparacie, vermakinge &c.

Reparabele, vercrijgelijc, vermakelijc

repeteren, verhalen

repetitie, verhalinghe.

Reprehenderen, berispen

Replickieren, wederom segghen.

replijcke, alsmen wederom segt.

Representeren, vertooghen of teghenwoordich maken

Reprimeren, bedwingen wederhouden.

reproberen, versteken, wederlegghen

Reprochieren, wederlegghen

repudieren, versteken oft man ende wijf scheeden

repugneren, contrarie zijn.

reserueren, wt anderen bewaren, behouden wthouden

Resideren, rusten, woonen

residentie ruste of woonstede.

Resigneren, verteekenen eenen anderen geuen, oft vpdraghen

Resignatie, verteekeninghe, vpdrachte.

Resisteren, wederstaen




{==89r==} {>>pagina-aanduiding<<}


Resistencie, een wederstant

Resolueren, ontbinden

Resolutie, ontbindinge

respireren den asemverhalen

Responderen, antwoorden

Reste, een ouerblijuinge

Restitueren, wedergeuen

Restitutie wedergeuinghe.

Restringieren, wederhouden, stremmen.

Restrictijf, dat stremmet

Resumeren, vernemen verhalen.

Resumptie, verneminghe. &c.

Retarderen, beletten, vertragen, verachteren

Retardement, belet, verachteringhe.

Retentijf een onthoudt

Retracteren, wederroepen.

Reueleren, openbaren ontdecken.

Reuelatie, openbaringe

Reuerdeteren, ommeslaen

Reuerberatie, ommeslaninghe

Reuerentie, eerweerdicheyt.

Reuoceren, wederroepen

Reuocatie, wederroepinghe.

Reuocabele, datmen wederroepen mach.

Reuolueren omkeeren

Reuolutie, een omkeeringhe.

Rhetorijcke, die const van wel segghene

Rhetoriesien, een constich seggher.

Rigoreus, hardt, straf.

Rigueur, hartheydt, strafheyt.

Ruyne, bederffenesse.

Ruyneren, te niete gaen

Rumineren, eilkeren, bepeynsen.

Rurael, veltsch, oft dat den velde aengaet.

Rustijc, boerachtich.




S.


Sacrament, een verholen sake.

Sacrilegie, kercroof.

Salaris, loon.

Salueren, beschermen

saluatie, bescermenesse

Saluteren, groeten

Saluyt, groetenesse

Samblant, een schijn




{==89v==} {>>pagina-aanduiding<<}


Sanguinolent bloedich

Sanguijn, idem.

satiffactie vuldoeninge

Saueur, eenen smake.

sauueconduyt, een geleed

sauuegarde, een bewaernesse.

Scandale, onghestichticheyt.

scandalizeren, onstichten

scientie een const of wetentheyt.

Scrupule, sorge, swaerheyt.

Scrupuleus, dye alle dinck vreest.

Secreet, verholen.

Secte, een quade opinie

Seditie, tweedracht, meuterie.

seditieus twedrachtich genegen tot meuten

Sensibile, gheuoelijck

sensualiteyt, sinlicheyt

Sententie, meeninghe geuoelen of wijsdom

separeren, verscheeden.

separatie, verscheedinge

Sepulture, een begrauinghe, oft een graf

sequestere, die tgoet bewaert daermen om dinget of middelaer

Sequestreren, verscheeden

Seruitie, eenen dienst.

Seruiteur een dienaer

Seruitute, slauernie

signifieren, beteekenen

significatie beteekenis

Silentie, swijghinghe stilheyt.

similitude een gelikenis

simpele, slecht, enckele

smuleren veisen gebaren

Singulier, bisondere

Singulariteyt, een sonderlinghe sake.

Sinisterlijc, looselijck.

Situeren, stellen.

Situatie, een standt

Soliciteren, besorgen, oft sorghe draghen.

Solueren, ontbinden

Solutie, ontbindinge.

Soon, gheluydt.

Soneren, geluyt geuen

Sophiste, een strijder, rabbelare in alle maniere van consten.

Sophistrie cabbelinge strijdinghe.

Sorteren, looten.




{==90r==} {>>pagina-aanduiding<<}


sortilegie, waersegginge met lot te werpen.

spatie, tusschenscheet van plaetsen of van tijden

Speciael, bysondere

specifieren, bisonder deelen

Spectakele eenen tooch

speculeren, ondersoecken gheeten, waken

Stabilieren vast maken

Statueren, instellen, ordineren.

Statuyt, een instellinghe oft ordinancie.

Sterijl, onuruchtbaer

Strict, nauwe.

Strictelijc, nauwelijc.

Structure een gestichte

Studie, neersticheyt.

studeren neersticheyt doen.

Subiect, onderworpen, onderdanich.

subiectie, onderdanicheyt

sublimeren, opdoen rijsen.

Submitteren ouergeuen

submissie ouergeuinge

Suborneren, heymelic toemaken, om yemant te bedrieghen.

Subscriptie, een onderscrijuinghe.

Substitueren, in een anders plaetse stellen

substituyt, die in een anders plaetse gestelt is

Succederen in eens anders plaetse comen.

successie, en vpcoemst oft verual.

Succours, helpe

Succoureren, helpen bistant doen.

succumberen, tonderuallen

Suffragaen, een helper

Superbe, houeerdich.

superficie, het wterste van alle dinghen.

Superscriptie, vpscrijuinghe.

Superstitie, valsschen godsdienst.

Suppediteren, onder de voet werpen.

Supplieren om gracie bidden.

Supplicatie, een ootmoedighe bede.

Suppliant, die om gracie bidt.

Supporteren verdragen

Supprimeren, verdrucken, verswijghen.




{==90v==} {>>pagina-aanduiding<<}


Surmonteren, te bouen gaen.

suspitie, quaet vermoeden

Suspect, van dien men quaet vermoeden heeft

Sustenteren, onderhouden

Sustineren, idem.

Syncoperen, vercorten

Syncopatie, vercortinge




T.


Tabernakele, een tente oft hutte.

Tarderen, verhayen, verbeyden.

Taxeren, te prijse stellen berispen.

temeriteyt quade stoutheyt.

Temperantie, ghetempertheyt.

Tenteren, besoecken, proeuen, tinten.

Tentatie, besoeckinge proeuinghe.

Termijn, een eynde

Termineren, eynden

Terribele, vreeselijck

testament, wtersten wille

Torment, lijden, pijne.

Tormenteren, pijnigen

Torture, pijne.

Tracteren, handelen

Traditie, een leeringe.

Transfereren ouerstellen

transgresseren ouerstellen

Translatie, ouerstellinge

transporteren ouerdragen

Transpoort, ouerdraghinghe

Triangle, een driehoec

Tribuyt, een ghifte oft schattinghe.

Triniteyt drieuuldicheyt

Triuiael, ghemeene.

Triumphe, blijschap.

Triumpheren, blijschap maken.

Turbatie, beroerte

Turberen, beroeren.

Turbulent, beroert.

Tyrant een wreet ouerheere.

Tyrannizeren, wreedtheyt orbooren.




V.


Vacantie, schortinghe van wetten.

Vagabunde, dye doolt achterlande.

Valeur, weerde

Valuatie, idem




{==91r==} {>>pagina-aanduiding<<}


Vapeur, doom.

Variable, veranderlijc

Variatie, veranderinghe

Varieren, veranderen

Vehement, scerp, sterc groot.

Venerabele, eerweerdich

Venteleren, verwayen argueren

Verbael metten woorde

Vexeren, quellen.

Vexatie, quellinge, pijne

Vicaris, die eens anders plaetse bewaert

Vicegerent, idem.

Victorie, verwinninge

Victorieus die verwint

Vigoreus, vast, vroom.

Violentie, cracht.

Violeren, vercrachten.

Visibile, sienlijck

Visiteren, scauwen besien

Visitatie, schauwinghe

Vitie, ghebrec, missedt.

Vitieus, ghebreckelijc, quaet.

Vitupereren, schande segghen

Vlcere, een sweere

Vnguent, een salue

Vnieren, versamen, vereenighen.

Vniuersael, ghemeene ouer al.

Vniuersalijc, ghemeenlijck.

Vocatie, eenen roep.

Vocabele, eenen name

Vsancie, costume

Vseren, ghebruycken

Vserier, een woeckerare.

Vsurperen, gebruycken


¶ Hier eyndet den vocabularius.
¶ Gheuisiteert ende gheapprobeert by M. Jan Goossens van Oorschot Prochiaen tsint Jacobs binnen Antwerpen.
Gheprent Thantwerpen inden Mol, by die Weduwe van Henric Peetersen, Int iaer ons Heeren. M. ccccc. ende. Liij


{==91v==} {>>pagina-aanduiding<<}






