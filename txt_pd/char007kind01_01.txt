 
   
	  
		  Kinderpoëzij 
		  Nicolaas Antonie van Charante 
		 
		  GEBRUIKT EXEMPLAAR 
		  exemplaar universiteitsbibliotheek Leiden, signatuur: 1111 G 7 
		   
		  ALGEMENE OPMERKINGEN 
		  Dit bestand biedt, behoudens enkele hierna te noemen ingrepen, een diplomatische weergave van de eerste druk van Kinderpoëzij van Nicolaas Antonie van Charante uit 1860. 
		   
		  REDACTIONELE INGREPEN 
		  Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II, IV en 160) zijn niet opgenomen in de lopende tekst. 

[pagina ongenummerd (p. I)]		  
KINDERPOËZIJ.

[pagina ongenummerd (p. III)]	
KINDERPOËZIJ

VAN N.A. van CHARANTE.

met plaatjes.

SCHOONHOVEN,
S.E. van NOOTEN.

[pagina ongenummerd (p. V)]	
INHOUD.
	Bladz.
Het zeegat uit.	1.
De haven binnen.	4.
Tollen-liedje.	8.
Jongensstreken.	11.
Bedroefde kinderen.	15.
Ons hondje.	19.
Het morgengebed van een weesje.	22.
Kardoes.	24.
Het liedje van den ouden speelman.	26.
Vacantie.	29.
Meisjesmijmering.	31.
Spreeuwenliedje.	34.
De wenschen.	37.
Jantje onverschillig.	41.
Roeijerslied.	44.
Houten Klaas.	46.
Wilde Griet.	50.
Frans en zijn zusje.	54.
Willems scheepje.	57.
Mooije Marie.	59.
De bestrafte bespotting.	61.
Bloempjes voor de rijken.	63.
Wieg en graf.	66.
Vaders kousen.	68.
Op water en brood.	71.
Winterliedje.	75.
Het priksleedje	78.


[pagina VI]	
De spaarpot.	80.
Dat is een brutaal kereltje!	82.
De telegraafdraad.	86.
Het goede voornemen.	93.
Eerlijkheid.	94.
Touwtje springen.	96.
Het spreeuwen-nest.	97.
De tong.	100.
De kleine sprokkelaarster.	104.
Twee arme meisjes.	106.
Het schoolgaan.	108.
Het dankbare Antje.	110.
De ware rijkdom.	112.
God.	113.
Jaap de diender.	116.
Lijsje had wel mogen zwijgen.	118.
De vink.	119.
Het verloren beursje.	120.
Het kleine huismoedertje.	122.
Het opengeslagen bijbelsch prentenboek.	124.
De rijke Alex.	129.
Het ledige vat.	131.
Het blijde avonduur.	133.
Hoe men tevredenheid kan leeren.	135.
Was ik maar wat kleiner!	137.
De druiloor.	140.
Het bokje.	141.
Moeders leesuur.	143.
Rood en wit.	145.
Blufferige Piet.	148.
Ga voorbij!.	150.
Het weesje.	154.
De kersendieven.	155.

 
		 
		   
			 2003 dbnl 
			  
		   
		  char007kind01_01		   
		 
		  Nicolaas Antonie van Charante, Kinderpoëzij. S.E. van Nooten, Schoonhoven z.j. [1860].
		   
		 
	  
		DBNL-TEI 1 
	  
	  
		 
		  2003-09-01 
		   
			 LvtL 
		   
		  colofon toegevoegd 
		 
	    
	     2006-07-28 
	      
	       IH 
	      
	     conversie van het bestand naar teixlite 
	   
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Nicolaas Antonie van Charante, Kinderpoëzij. S.E. van Nooten, Schoonhoven z.j. [1860].
 
Zie: https://www.dbnl.org/tekst/char007kind01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
    
	 


{==t.o. III==} {>>pagina-aanduiding<<}


{== afbeelding 	
Het zeegat uit
==} {>>afbeelding<<}
    

  

{==1==} {>>pagina-aanduiding<<}

Het zeegat uit.


Talarala! ik ga naar zee! 
'k Wil mijn eerste reis beproeven. 
Waartoe zou ik langer toeven? 
Laat het, Pa! u niet bedroeven, 
'k Breng voor Ma een lorre meê, 
En een aap voor zusje Kee. 
 
'k Stel mij voor, wat groote pret 
Alles mij aan boord zal geven. 
Daar is 't eerst een jolig leven, 
Schommlend tusschen deks te zweven, 
In een hangmat en geen bed, 
Als in 't wiegje van Annet. 
 
‘In Oostinje is het goed,’ 
Zeggen al de bootsgezellen. 
Met de helft wat zij vertellen, 
Zou ik 't waarlijk kunnen stellen; 
't Is een korf van overvloed, 
Alles is er suikerzoet. 

{==2==} {>>pagina-aanduiding<<}

't Is zoo waar, als ik 't u zeg, 
Olie heeft men voor het knijpen, 
Rijst en kippen maar voor 't grijpen, 
Bosschen van kaneel, aan pijpen; 
Koffij groeit er langs een heg, 
Suiker midden op den weg. 
 
'k Zie daar, 't is de moeite waard, 
Mooi gekleurde papegaaijen, 
Zwarte zwanen, witte kraaijen, 
Krokodillen, slangen, haaijen, 
Visschen met een zaag of zwaard, 
Onbekend aan eigen haard. 
 
Tijger, buffel, olifant - 
Maar 'k zal op mijn tellen passen - 
En dan groote bloemgewassen 
En de heerlijkste ananassen. 
't Is er een luilekkerland, 
Net een kolfje naar mijn hand. 
 
Menschen met een zwarte huid, 
Slaven, die men wil verlossen, 
En nog dommer zijn dan ossen, 
Die dan met ons, slimme vossen, 
Varkens ruilen voor een duit 
Of een stukje scheepsbeschuit. 

{==3==} {>>pagina-aanduiding<<}

Is door storm die logge kast 
Tot de wolken opgerezen - 
'k Heb er wel eens van gelezen - 
Wil niet voor uw jongen vreezen; 
'k Houd, bij 't klimmen in de mast, 
Heel sekuur mijn handen vast. 
 
'k Was ondeugend, zei elkeen; 
'k Moest daarom de zee bevaren, 
Ik zou spoedig dan bedaren 
En verloor mijn wilde haren. 
Daarom, Paatje! geen geween, 
Want uw stoutert gaat nu heen. 
 
'k Zit weldra op ra en spriet, 
Dansend over diepe stroomen, 
Als een vogeltje in de boomen, 
Even rustig. Wil niet schroomen, 
Denk maar aan het oude lied: 
‘Onkruid,’ Pa! ‘vergaat toch niet!’ 
 
Als matroos roep ik ‘hoera!’ 
Als uw kind huil 'k slechts een beetje. 
't Staat zoo laf voor de anderen, weetje? - 
Geef een zoen aan Net en Keetje. 
Nu, vaarwel mijn beste Pa! 
Hier twee zoenen voor Mama. 





{==4==} {>>pagina-aanduiding<<}

De haven binnen.


Hiep, hoera! de voet aan wal! 
Nooit vergeet ik 't laatste hoosje. 
Weg is - dacht ik voor een poosje - 
Lading, schip en 't ligt matroosje. 
En die storm bij Port Natal, 
Daarbij lijkt nog niemendal. 
 
God zij lof met hart en mond, 
Die mij onder doodsgevaren 
In het leven wilde sparen. 
Zwierf ik op de woeste baren 
Al met ruwe janmaats rond, 
Nooit dat Hij me ondankbaar vond. 
 
Wees gegroet, mijn vaderland! 
'k Heb ook u nog niet vergeten. 
Maanden lang op zee gesleten, 

{==5==} {>>pagina-aanduiding<<}

Zag ik, in de mast gezeten, 
Vrolijk, door mijn holle hand, 
Naar uw duinen en uw strand. 
 
Nu niet langer op de ree, 
Maar naar huis toe, naar Papaatje. 
Nog een gracht, en nog een straatje, 
En dan ben ik bij Mamaatje, 
Bij mijn zusjes, bij die twee, 
Kleine Annet en lieve Kee. 
 
Mooglijk dat men niets vernam, 
Gissend dat wij, heel wat mijlen 
Van de kust, nog zijn aan 't zeilen; 
Maar het kan ook wel somwijlen 
Zijn geseind, per telegram, 
Dat ons schip al binnenkwam. 
 
'k Breng geen aapje mee, want hoe 
Of ik zocht aan vreemde stroomen, 
Nooit kon ik er een bekomen; 
Maar 'k heb toch iets meegenomen 
Voor mijn lieve beste Moe. 
't Is een mooije kakketoe. 
 
Doch, wat voor de meisjes dan? 
Laat eens zien, die kleine mandjes 
Met die fijn ivoren randjes, 

{==6==} {>>pagina-aanduiding<<}

'k Stop nog in haar kleine handjes 
Bovendien, dit is mijn plan, 
De twee doosjes uit Japan. 
 
En voor Pa? 't Is ook geen vod, 
Waar 'k mijn geld voor op bleef sparen, 
't Is een groote kist sigaren, 
Die zoo duur, maar lekker waren. 
En dan geef ik hem tot slot 
De Chineesche gemberpot. 
 
Vreemde schepen, vreemde vlag 
Zag ik dikwijls ons genaken; 
Maar de andere vreemde zaken 
Zijn vertelsels van die snaken, 
Daar ik bijna elken dag 
Niets dan lucht en water zag. 
 
'k Leed aan boord wel geen gebrek, 
Maar het is mij toch gebleken, 
Al het lekkers bleef ontbreken, 
Waar ze doorgaans zoo van spreken; 
'k Had niet altijd grooten trek 
In de gort en 't garstig spek. 
 
Neen, dan is bij ons aan huis 
Beter kost naar mijn begeeren, 
'k Denk, Mama zal wel traktéren, 

{==7==} {>>pagina-aanduiding<<}

Als zij mij terug ziet keeren. 
't Is somwijlen gansch niet pluis 
In zoo 'n smerig scheepskombuis. 
 
'k Hoor alreeds het lief geluid 
Van het bakken en het braden, 
'k Zou het bijkans kunnen raden, 
't Zijn vast versche karbonnaden! 
Doch - dat blijft mijn vast besluit - 
'k Ga op nieuw weêr 't zeegat uit! 





{==8==} {>>pagina-aanduiding<<}

Tollen-liedje.


Draait zoo hard gij kunt, 
Tollen! op de punt. 
Huilt uw bromgeluiden. 
Drijftol! waggel rond, 
Midden op den grond; 
Vlieg van noord naar zuiden. 
 
Ziet eens, welk een zwier, 
Nu het goudpapier 
Op zijn hoofd mag prijken! 
Of 't een Koning waar, 
En een Russisch Çaar, 
Of een Prins moest lijken. 
 
Zoo ook, als we in schijn 
Knappe jongens zijn, 
Die bewondring wekken; 
't Is soms klatergoud, 
Opgeplakt op hout, 
Waar we ons mêe bedekken. 

{==9==} {>>pagina-aanduiding<<}

Vriendje! niet zoo traag, 
Of ge krijgt weêr slaag, 
Dapper op uw schalen. 
Voelt ge niet de kneep 
Van het touw der zweep, 
'k Zal een dikker halen. 
 
Maar pas op, mijn tol! 
Vlieg niet al te dol, 
Wil uw vaart wat stuiten; 
Dans, mijn kameraad! 
Niet te hoog van straat; 
Denk aan buurmans ruiten. 
 
Soms, zoo wild van aard, 
Zoeken wij met vaart, 
Vliegend voort te hollen, 
Of dat we op de baan 
Onbeweeglijk staan, 
Even als die tollen. 
 
'k Zet u op uw plaats, 
Priktol, met uw taats 
Van onbuigzaam ijzer. 
'k Neem u op mijn hand, 
En gij houdt er stand, 
Als een uurwerkwijzer. 

{==10==} {>>pagina-aanduiding<<}

Lang wil hij niet staan, 
Spoedig is 't gedaan, 
En hij gaat weêr rollen. 
Ik moet ieder keer 
Aan het winden weêr 
Van die luije tollen! 
 
Doch, ik zeg het vrij, 
't Gaat ook zoo met mij 
En mijn kleine vrinden, 
Als, bij weinig spoed, 
Meester moeite doet 
Om ons op te winden. 





{==11==} {>>pagina-aanduiding<<}

Jongensstreken.


(Betoogtrant van Willem.)


Dat de nichtjes zoeter zijn, 
Meer gedwee en rustig, 
En de neefjes woelig, druk 
En meer levenslustig, 
Dat gedurig Nans en Mie 
Zijn bij tante Betje, 
En wij nooit meer zijn gevraagd, 
Dat spreekt als een petje! 
 
Eens heeft tante, op zaturdag, 
Aan haar lieve neven - 
't Was meer eer dan wel pleizier - 
Een partij gegeven; 
Dood bedaard aan 't ganzenbord, 
Bah! dat was m' een pretje! 
‘Lieve neefjes! niet te wild!’ 
Dat sprak als een petje! 

{==12==} {>>pagina-aanduiding<<}

'k Had mijn pepernoten op, 
Vóór wij nog begonnen; 
En de pot was doorgaans leêg, 
Vóór hij was gewonnen. 
Daar sprong - 'k houd van katten niet - 
Haar geliefd Lizetje 
Op mijn schoot, en kreeg een dof! 
Dat sprak als een petje! 
 
Kees - hij heeft een fijne neus, - 
Rook de chocolade, 
En hij maakte achterwaarts 
Stil een echappade. 
Trijn, de meid was even uit; 
Jongens! 't was zoo'n vetje! 
't Halve keteltje was prijs. 
Dat sprak als een petje! 
 
Trijn moest in den kelder gaan, 
Om weêr melk te halen, 
En zou langs den stijlen trap 
Langzaam nederdalen. 
Piet stond naast het kelderluik, 
Gaf het één klein zetje....... 
Dat ze opgesloten zat, 
Dat sprak als een petje! 

{==13==} {>>pagina-aanduiding<<}

Tante kwam op haar geschreeuw 
Eind'lijk haar verlossen, 
En kreeg wel een beetje lust, 
Ons eens af te rossen. 
Jan had 't lampje uitgedraaid, 
Voor een nieuw verzetje; 
Dat ze toen in 't donker stond, 
Dat sprak als een petje! 
 
Voor 't weêr licht was, zei neef Hein 
- 't Is een guit der guiten - 
Geef die krakelingen hier!.... 
Pak gaauw die beschuiten!... 
Alles hier!... eet op!... stop weg!... 
'k Durf het doen.. wat wedt je?’ 
En het trommeltje was leeg. 
Dat sprak als een petje! 
 
En nu is het glad gedaan; 
Nooit meer in haar leven 
Legt zij weêr partijtjes aan 
Voor de lieve neven. 
Nichtjes zijn daar beter thuis; 
Want bij tante Betje 
Kunnen wij niet zoeter zijn: 
Dat spreekt als een petje! 

{==14==} {>>pagina-aanduiding<<}

'k Zou zoo iets in huis niet doen, 
Waar we ons vrij bewegen: 
Want Papa en zelfs Mama 
Hebben er niets tegen, 
Dat wij soms een grapje doen 
Of een enkel pretje; 
Maar... ook leeren op zijn tijd! 
Dat spreekt als een petje! 






{==15==} {>>pagina-aanduiding<<}

Bedroefde kinderen


'k Hoor niet graag dat jamm'rend klagen, 
Dat eentoonig grimgeluid, 
Dat de plaats vervangt van vragen, 
En somwijlen niets beduidt; 
Dat het hart zoo weinig raakt 
En zoo ontevreden maakt. 
 
'k Zie niet graag die lip gedoken, 
Druilend hangen op de kin, 
Als het hoofd niet wordt gebroken, 
Of er niets is naar den zin. 
Foei! die trekken vol van spijt, 
Dat gegrijns uit enkel nijd! 
 
'k Ben niet graag bij 't vonnis vellen, 
Als er aan het werk wat scheelt, 
En de tranen mij vertellen, 
Dat er straf is uitgedeeld; 
Als het oog zoo nokkend schreit 
En getuigt van zelfverwijt. 

{==16==} {>>pagina-aanduiding<<}

Maar wanneer de kinderharten, 
Diep geroerd en aangedaan, 
In 't gevoel van leed en smarten, 
Zich ontlasten in een traan; 
Als die traan het oog ontschiet, 
O, dan kwelt ook mij 't verdriet. 
 
'k Wil mij dan met hen vereenen, 
Balsem gieten in 't gemoed; 
'k Zou dan met hen willen weenen, 
Deelen in hun tegenspoed. 
'k Zoek dan gaarne bij gemis, 
Troost voor hunne droefenis. 
 
Lieve! die het leed voelt prangen, 
Als gij ziek op 't bedje ligt, 
Met verbleekte, holle wangen 
Op 't vermagerd aangezigt, 
'k Bid voor u tot God den Heer: 
‘Och herstel dat kindje weer!’ 
 
‘Nog zoo jong, en zooveel lijden, 
Zoo veel kommer zoo veel pijn! 
Wil het van die smart bevrijden, 
't Kindje nog tot Redder zijn! 
Of... beschikt G' een vroegen dood, 
Neem het in uw vaderschoot!’ 

{==17==} {>>pagina-aanduiding<<}

Maar ook gij gaat mij ter harte, 
In wier helder kinderoog 
Tranen biggelen, nu de smarte 
't Gansch gemoed zoo diep bewoog. 
Ook voor u mijn traan gestort, 
Kinderen, die weezen wordt. 
 
Vroeger hoorde ik u zingen, 
Rijk in vreugde, alle drie; 
'k Zag u huppelen en springen, 
Klouteren op 's vaders knie, 
Elk die, als het bed-uur sloeg, 
Nog een kus aan vader vroeg. 
 
Toen nam God dien braven vader 
Uit uw midden in zijn rijk: 
En gij kwaamt al weenend nader, 
Stondt te schreijen bij zijn lijk. 
Van het droevig leed bewust, 
Werd de doode hand gekust. 
 
Nog hadt gij een' lieve moeder, 
Die zoo treurde om 's vaders dood, 
Maar ook daarom u te goeder 
In haar teed're armen sloot. 
Roerend sprak zij bij zijn graf: 
‘'k Zwijg.... God nam, die ons hem gaf.’ 

{==18==} {>>pagina-aanduiding<<}

Nog een jaar - ook zij ging henen. 
't Afscheid was zoo bang, zoo teer; 
Maar zij sprak: ‘'k ga mij hereenen 
Met uw vader; 'k zie hem weêr! 
Leeft, mijn kinderen! vroom en goed, 
Opdat ge eens ons weêr ontmoet!’ 
 
Gingen beiden uit uw midden, 
En betreurt gij 't zwaar gemis, 
Wilt tot God daarboven bidden, 
Die der weezen Vader is, 
Die verzorgt en leert en voedt, 
Beter dan een moeder 't doet. 
 
't Was of uit het graf in de ooren 
Vaders stem u tegenklonk: 
‘Zult gij naar mijn lessen hooren, 
Die ik u zoo dikwijls schonk?’ 
Moeder spreekt uit 't zelfde graf: 
‘Volgt het voorbeeld dat ik gaf!’ 
 
Houdt dan, Kindren! God voor oogen, 
Kiest altijd het pad der deugd: 
Dan zal Hij uw tranen droogen, 
Bij 't genot van hemelvreugd. 
Eens verdwijnt al 't aardsch verdriet; 
In den hemel weent men niet. 





{==19==} {>>pagina-aanduiding<<}

Ons hondje.


Bij lagchende tronies 
En dart'lend gegier, 
Bij 't schreeuwen van vreugde 
En dav'rend getier, 
Toont Fanny zijn kunstjes, 
Zit op, geeft een poot; 
Dan gaat hij weêr liggen 
En houdt hij zich dood. 
 
Soldaat in montering! 
Kop hupsch, in de flank! 
Neen, blaf niet en brom niet; 
Waartoe dat gejank? 
Wat glimt er uw neusje 
En 't haar van uw kin; 
Gij wrijft het, geloof ik, 
Met schoenensmeer in! 

{==20==} {>>pagina-aanduiding<<}

't Geweer op uw schouder! 
Dat spreekt als een boek. 
En zet dan uw pink op 
Den naad van uw broek! 
Gij komt zonder broek aan 
Hier staan in 't gelid; 
Wel foei! vouw uw pootjes, 
En doe of gij bidt. 
 
En als gij dan vlijtig 
Uw pligt hebt betracht, 
Dan weet ge wel, dat u 
Wat lekkers verwacht, 
Tot loon voor uw kunsten 
En 't vrolijke spel; 
Zoo krijgt ge een beschuitje. 
Dat lust ge toch wel? 
 
Traliere, traliere! 
Kom, lach nu eens mee, 
En zing eens van 't schuitje, 
Dat voer over zee. 
Gij kijkt er zoo ernstig, 
Zoo barsch van gezigt: 
Zoo strak staan uw oogen 
Op alles gerigt. 

{==21==} {>>pagina-aanduiding<<}

Kom, lach nu eens met ons! 
Of kunt gij het niet, 
En geeft ons geschater 
Uw hartje verdriet? 
Dan hoeft ge niet langer 
Uw kunstjes te doen; 
Spring op bij mijn knietjes 
En geef mij een zoen! 





{==22==} {>>pagina-aanduiding<<}

Het morgengebed van een weesje.


Mijn Moetje had mij een gebedje geleerd, 
Om bij het ontwaken te bidden; 
En toen ik het kende, werd Moeder zoo ziek, 
Zij stierf en ging weg uit ons midden. 
Ook Vader was lang naar den hemel reeds heên: 
Zij lieten mij, weesje, op aarde alleen. 
 
Zou Paatje het hooren wanneer ik het bid? 
En zou mijn lief Moesje het weten? 
Of zouden zij, nu in den hemel bij God, 
Hun kindje op aarde vergeten? 
Hun kindje vergeten?.... dan kunnen zij niet. 
Neen: 'k zou haast gelooven, dat Moeder mij ziet. 
 
Want als ik zoo 's morgens mijn knietjes hier buig; 
Gereed om mijn handjes te vouwen, 
Dan is het of Vader en Moeder hier zijn, 
En lagchend hun kindje beschouwen. 
Zij luis'tren eerst stil naar 't gebedje van Moe, 
En steken dan beiden de armen mij toe. 

{==23==} {>>pagina-aanduiding<<}

En daarom wanneer ik 't gebedje besluit, 
Vóór dat ik nog kom aan het ‘Amen!’ 
Zoo druk ik mijn vingers nog digter aaneen, 
Mijn handjes nog vuriger zamen, 
En bid: ‘schenk Gij eens, lieve Vader en Heer! 
Mijn Pa en mijn' Moe in den hemel mij weêr!’ 
 
't Gebed van het weesje werd spoedig verhoord: 
God heeft het ten hemel genomen. 
En 't is toen - het kind was zoo goed en zoo braaf - 
Bij Pa en bij Moetje gekomen. 
Daar hebben de ouders hun kindje terug, 
En 't kindje knielt neêr in hun midden. 
 
Het heeft nu een ander gebedje geleerd, 
Zoo als daar de Engeltjes bidden. 





{==24==} {>>pagina-aanduiding<<}

Kardoes.


Kardoes loopt voor den hondenwagen, 
Moet, bij zijn vracht, zijn baas nog dragen: 
Hij heeft een heelen trek! 
Zie, hoe hij bijkans neêr zal zijgen, 
Zie, hoe dat stomme dier moet hijgen: 
Het zweet loopt langs zijn bek. 
 
En zou ik dan dat beest nog plagen, 
Dat aan geen mensch zijn nood kan klagen, 
En zooveel werk verrigt? 
Die hond leert mij mijn tijd besteden 
Tot nijvere en nutte bezigheden. 
Kardoes leert mij mijn pligt. 
 
Ik ben soms lui; Kardoes is vlugger. 
Ik ben soms vadsig; hij is snugger. 
Hij doet, wat men hem zegt. 
En zou ik dan dat dier nog kwellen, 
Mij als een wreedaard aan gaan stellen? 
O, zeker! dat was slecht. 

{==25==} {>>pagina-aanduiding<<}

Neen, nooit heeft hij een schop te vreezen; 
'k Wil met hem goede vrienden wezen. 
Kom hier, Kardoes! een poot! 
Gij krijgt van mij nu nooit meer klappen: 
Kom hier, Kardoes! wilt gij eens happen 
Een stukje van mijn brood? 





{==26==} {>>pagina-aanduiding<<}

Het liedje van den ouden speelman.


Liefjes! lustig rond gesprongen, 
Lacht en juicht, van zorgen vrij. 
'k Zal mijn liedje u doen hooren, 
En speel op de maat er bij. 
Danst eens vrolijk op mijn toonen, 
Springt in reijen, hand aan hand, 
En geeft straks een kleinigheidje 
Aan den armen muziekant. 
 
'k Mogt ook eens mijn jonge beenen 
Zoo zien hupplen op de maat, 
Maar sleep thans mijn stijve leden 
Langzaam, schuivend over straat. 
Danst, mijn kindren! nu gij jong zijt, 
Op het gras en door het zand; 
Maar denkt daarbij aan het strumplen 
Van den strammen muziekant. 

{==27==} {>>pagina-aanduiding<<}

Helder vuur straalde uit mijn oogen, 
'k Zag, als gij, natuur zoo schoon; 
En de blosjes van uw wangen 
Bloeiden ook eens op mijn koon. 
Alles was ook mij zoo vrolijk, 
Gloed en licht aan alle kant. 
Och! hebt meêlij, gij, die zien moogt, 
Met den blinden muziekant. 
 
'k Had voorheen een tal van vrienden, 
Even vrolijk, even blij, 
Ouders, broeders, zusters, magen, 
Allen, ach! ontvielen mij. 
'k Sta alleen hier op de wereld, 
Zonder vriend of aanverwant. 
Slechts mijn hond bleef mij nog over, 
Mij, verlaten muziekant. 
 
'k Was ook vroeger schoon, aanvallig; 
Zwarte lokken golfden neêr 
Op mijn kaken, rond en poezel, 
Als een roosje rood en teer. 
Al die schoonheid ging verloren - 
Schoonheid houdt zoo kort slechts stand - 
Jeugd en dartelheid verdwenen 
Bij den ouden muziekant. 

{==28==} {>>pagina-aanduiding<<}

Lacht en jubelt met elkander 
In uw frissche, blijde jeugd; 
Maar maakt daarbij ook het harte 
Van den ouden man verheugd. 
Schenkt mij overluid uw lachjes, 
Streelt mij met uw zachte hand; 
Dan zal 'k met u vrolijk worden, 
Ik, de sombre muziekant. 
 
Onbekommerd vliedt uw leven, 
Onder 't blijde feestgeklank. 
Gij hebt alles voor het wenschen, 
Overvloed van spijs en drank. 
Liefjes! och! hebt mededoogen! 
Opent toch uw milde hand, 
En wilt zoo de tranen droogen 
Van den armen muziekant. 
 
'k Zal niet lang meer voor u spelen, 
Want mijn leven spoed ten end. 
'k Wacht blijmoedig naar het uurtje, 
Waarin God zijn engel zendt 
Om mij van uw weg te dragen. 
'k Sta reeds aan des grafkuils rand. - 
Spoedig gaan weer de oogen open 
Van den blinden muziekant. 





{==29==} {>>pagina-aanduiding<<}

Vacantie.


Leve de vacantie! 
Wuift met muts en pet. 
Veertien dagen rusten. 
Jongens! wat een pret! 
 
Van 't gedurig schrijven 
Zijn mijn vingers lam. 
'k Heb geen les te leeren; 
't Hek is van den dam! 
 
Bokken voor den wagen, 
Ezels voor de kar, 
Gaten in de kielen, 
Haren in de war. 
 
Schoenen stuk geloopen. 
Scheuren in zijn broek; 
Leijen, schrift en pennen, 
Alles in een hoek. 

{==30==} {>>pagina-aanduiding<<}

'k Ga nog uit logéren, 
Voor een dag of vier, 
Buiten bij mijn tante. 
Jongens! wat pleizier! 
 
‘'k Geef,’ sprak Pa, ‘permmissie, 
Haal maar 't zeil in top.’ 
Ma zei: ‘'k mag het lijden: 
't Ruimt hier heel wat op!’ 
 
Niemand is zoo vrolijk 
En zoo blij als ik; 
't Is een mooi vooruitzigt. 
Jongens! 'k heb zoo'n schik! 
 
‘Was die tijd maar heenen!’ 
Zucht en kermt Mama. 
En ik roep van vreugde: 
‘Hiep, hiep, hiep,..... hoera!’ 





{==31==} {>>pagina-aanduiding<<}

Meisjesmijmering.


Lize en Saar 
Dertien jaar. 
Suze vijftien reeds te boven, 
En dan nog een boezelaar, 
Heel digt om haar hals geschoven! 
Ba, ze draagt nog hangend haar! 
Nooit mag ze op partijtjes komen; 
's Avonds ligt ze al vroeg te droomen.... 
'k Vind het kinderachtig - naar! 
 
Laat eens zien! 
Ik ben tien...... 
Vijf jaar wachten!... 'k Wil toch hopen, 
Dat Mama voor mij misschien 
't Blaauw barègetje zal koopen, 
En die mooije pélérien!...... 
Geborduurde pantalons 
Open lijf en zes galons!...... 
Hoe komt hier die lap stramien?.. 

{==32==} {>>pagina-aanduiding<<}

Juf is boos. 
't Is altoos: 
‘Kind! wat zit ge toch te woelen, 
Rust toch eindelijk een poos - 
Foei! dat kruipen op de stoelen! 
En daarbij zoo achteloos; 
Altijd moet ik iets ontdekken: 
't Werk niet goed, 't patroon met vlekken, 
Prullen in uw naaiwerkdoos!’ 
 
Nu mijn boek! 
't Is weêr zoek; 
'k Heb het strakjes toch gekregen, 
Met dit strookje neteldoek. - 
Bet was aan het kamervegen, 
Zeker smeet ze 't in een hoek. - 
Neen... 't is waar... wat zoek ik langer, 
't Ligt daar op den boekenhanger. 
Met een poppen omslagdoek. 
 
Op een draf 
't Breiwerk af. 
Zou 'k een muts of rokje haken? - 
Zwijg, Chéri! met dat geblaf: 
Of, ik zal u beenen maken! - 
'k Wou dat Ma mij floszij gaf, 
Voor een beurs, op Ooms verjaren.... 
Altijd breikatoen en garen! - 
'k Vind dat haken nog al laf! 

{==33==} {>>pagina-aanduiding<<}

Dan mijn som!... 
Tierliedom! 
Dansen aanstonds na het eten... 
Regt op, of van Pa een grom; 
'k Had het gistren glad vergeten!... 
Zóó draait Jet haar beenen om; 
En wat maakt zij slechte passen! 
Piet is altijd vol grimassen. 
Wat zet Dolf zijn knieën krom! 
 
Oude sleur! 
Les-gezeur!... 
Als men mij eens hoorde praten, 
Door een reet of door een scheur!... 
'k Had dat babblen moeten laten. - 
Ja... Mama staat voor de deur 
Met haar vinger reeds te dreigen... 
Mondje digt, en aanstonds zwijgen. 
Foei! ik krijg zoo waar een kleur! 





{==34==} {>>pagina-aanduiding<<}

Spreeuwenliedje.


Welkom, spreeuwtje! op het dak, 
Waar ge in 't glimmend zwarte pak 
Weêr uw liedje zit te fluiten. 
't Eerste zomersche concert, 
Dat natuur gegeven werd, 
Lokt ons allen reeds naar buiten. 
Vrolijk neuriet gij ons toe: 
‘Kikriri - ri - kikrikoe!’ 
 
Vochtig van den morgendaauw, 
Is uw borstje, groen en blaauw, 
Met gespikkeld paarsche veren. 
Gij draagt 't mooist satijnen vest, 
't Is van 't fijnst en 't allerbest, 
Meer geglansd dan vaders kleeren 
En de garnituur van moe. 
‘Kikriri - ri - kikrikoe!’ 

{==35==} {>>pagina-aanduiding<<}

Waarom zijt gij weg gegaan? 
Hadt het liever niet gedaan. 
Waartoe toch naar warmer plaatsen? 
Waart gebleven, lieve spreeuw! 
Want er viel zoo weinig sneeuw. 
Niemand zag men op de schaatsen, 
En de sloot lei haast niet toe. 
‘Kikriri - ri - kikrikoe!’ 
 
Ja, gij lacht ons, looze guit! 
Met uw klepprend snaveltje uit, 
Daar wij tent nog ijsbaan zagen; 
Maar wij lagchen nu om strijd, 
Dat gij zulk een koudkleum zijt. 
Hebt gij geen bouffant of kragen? 
Spreeuwtje! knoop uw rokje toe. 
‘Kikriri - ri - kikrikoe!’ 
 
Zie, daar zwermt gij door de lucht, 
Zwenkend in gelijke vlugt. 
Laat de sperwer u niet vinden. 
Zijn zijn nagels in uw rug, 
Zoo zal hij ook even vlug 
U met huid en haar verslinden; 
Daarom, spreeuwtje! zie wat toe! 
‘Kikriri - ri - kikrikoe!’ 

{==36==} {>>pagina-aanduiding<<}

O, daar haalt gij met uw bek 
Uit mijn tuintje plant en stek, 
Om 't baldadig weg te slepen! 
Wacht, ik zet mijn vogelknip, 
En ik vang u in een wip; 
Heb ik u maar eens gegrepen, 
'k Sluit u op,... en fluit u toe: 
‘Kikriri - ri - kikrikoe!’ 





{==37==} {>>pagina-aanduiding<<}

De wenschen.


Eene vertelling van Karel.


Laastmaal zaten wij te praten 
Met Krispijn, den ouden man, 
Die ons van zijn zeemans-reizen 
Zoo veel moois vertellen kan. 
Hij zat op 't gewone bankje 
Aan het oude havenhoofd, 
En had ditmaal geen vertelsel, 
Maar ons wel een vraag beloofd. 
Stil zat elk van ons te luistren: 
't Scheen, dat hij zich eerst bezon, 
Toen hij 't korte pijpje stopte, 
't Aanstak aan zijn tintelton. 
 
‘Hoort eens, kindren!’ sprak de zeeman: 
‘Ieder kind en ieder mensch 
Heeft iets, dat hij gaarn zou willen: 
Wat is wel uw grootste wensch? 

{==38==} {>>pagina-aanduiding<<}

Wat zoudt gij wel 't liefste hebben, 
Als gij 't slechts voor 't vragen hadt? 
Zeker geeft gij iets de voorkeur, 
En verlangt gij dit of dat.’ 
 
‘Wel, kreeg ik mijn zin,’ sprak Gerrit: 
‘Ik liep even om den hoek, 
'k Haalde bij den suikerbakker 
Appeltaart en snipperkoek. 
'k Zou ze snijden bij de koffij: 
Dat was eerst een groot geluk! 
Gij, Krispijn! zoudt dan eens proeven; 
En Fidel kreeg ook een stuk.’ 
 
‘Neen!’ zei Betje: ‘Heel wat anders! 
Kon ik krijgen, wat ik vraag, 
'k Nam een' hoed met blaauwe linten, 
En een mooijen tulen kraag: 
En een jurk, rondom met strooken, 
Hier een strikje, daar een lis. 
Ieder een zou, dunkt mij, vragen: 
“Wie dat dametje toch is?”’ 
 
‘Ik,’ zei Koos: ‘ging naar den voerman 
Buiten, in de Gouden Zwaan; 
Ik zou nooit weer willen loopen: 
'k Schafte mij een rijtuig aan. 
Nu eens, dat ik bruine blessen, 

{==39==} {>>pagina-aanduiding<<}

Dan weêr kortstaart schimmels nam, 
Dan zou zelfs mijn vader denken, 
Dat de koning binnen kwam!’ 
 
‘Ik zag laast,’ sprak daarop Jansje: 
‘In een kermiskraam een pop, 
Grooter dan ons kleine Mietje, 
Met een hoed vol pluimen op; 
En een mutsje en lieve krullen, 
Een japonnetje van zij, 
Witte kousjes, stoffe schoenen: 
Zulk een pop wensch ik voor mij!’ 
 
‘Maar gij, Karel!’ sprak de zeeman: 
‘Schoon ge uw beurt voorbij liet gaan, 
Zult gij ook wel iets begeeren?’ 
En hij zag mij vragend aan. 
‘Ja,’ sprak ik, ‘hetgeen door allen 
Als hun wenschen is vermeld, 
Zou ik bij elkander hebben, 
Had ik maar een' zak met geld. 
 
Ik kocht koek en pop en kleeren, 
En een koets met 't mooiste span. 
Als men geld heeft, kan men krijgen 
Alles, wat men wenschen kan.’/ 
 
‘Kinderen! “sprak Krispijn ten laasten, 
En hij pijpte nog eens aan: 

{==40==} {>>pagina-aanduiding<<}

“Kinderen! 't zou u, met uw wenschen, 
Toch nog niet gelukkig gaan. 
Snipperkoek en snoeperijen 
Zijn wel lekker voor den mond, 
Maar zij doen in 't eind ons walgen, 
Maken ligchaam ongezond. 
Mooije kleêren dekken nimmer 
Al het lijden en de smart, 
En ze maken soms de menschen 
Trots en ijdel, hoog van hart. 
Menig rijdt met koets en paarden, 
Maar 't genot is ingebeeld: 
Want gelooft mij, lieve kinderen! 
Dat zulks op den duur verveelt. 
Menig kind heeft met haar speelgoed, 
Hoe gering ook, veel meer op, 
Dan de rijke jongejufvrouw 
Met de grootste kermispop. 
En het geld.....’ Toen liet Krispijn weêr 
Schuins zijne oogen op mij gaan: 
‘O! zoo weinig, beste Karel! 
Brengt het geld geluk ons aan. 
Neen! wanneer gij iets wilt hebben, 
Dat geluk geeft aan den mensch; 
Vraagt dan een tevreden harte: 
Kinderen! 't is de beste wensch.’ 






{==41==} {>>pagina-aanduiding<<}

Jantje onverschillig.


Kom ik er van daag nog niet, 
Dan kom ik er morgen! 
Of ik lig of zit of sta, 
Vooruit loop of achter ga, 
'k Laat violen zorgen. 
 
Is het vleesch of is het visch, 
Olifant of miertje, 
Is het dun of is het dik 
Wit als sneeuw of zwart als pik, 
't Scheelt mij niet een ziertje. 
 
Zit ik hoog of laag in school, 
Ben ik de eerste of de elfde 
't Zij de meester prijsjes geeft, 
Of zijn mond van gramschap beeft, 
't Is mij net hetzelfde. 

{==42==} {>>pagina-aanduiding<<}

Lastig, dat ik leeren moet 
Waarvan 'k geen verstand heb, 
Nu 't mij niets geen hartzeer doet, 
Wat ik eenmaal worden moet, 
Daar 'k aan alles 't land heb. 
 
Is men jolig of in twist, 
Vreedzaam of aan 't muiten, 
Soms gezond en somtijds ziek, 
Ik blijf altijd phlegmatiek 
En ik hou me er buiten. 
 
Wil soms de een wat de ander laakt - 
't Is het werk van gekken! - 
Nooit plaats ik mij aan een zij; 
Ik zal er het harnas mij 
Niet voor aan gaan trekken. 
 
Vraagt men mij dan wat ik kies? 
Nooit word ik partijdig. 
Altijd blijf ik wit papier, 
Daarin heb ik 't meest pleizier; 
'k Ben het liefst onzijdig. 
 
Is er 's winters strenge vorst, 
't Voorjaar guur en grillig, 

{==43==} {>>pagina-aanduiding<<}

Brandt de zomer zonnestraal, 
Maakt de herfst de boomen kaal, 
't Is mij onverschillig! 
 
'k Zal uw eten’ - sprak zijn moe - 
‘Aanstonds maar verdeelen. 
Hier hebt gij een ledig bord! 
Of ge vet of mager wordt, 
't Kan u toch niet schelen!’ 





{==44==} {>>pagina-aanduiding<<}

Roeijers lied.


Jongens! zoo gij op de stroomen 
Van den smallen, helderen vliet 
Vlug en snel vooruit wilt komen, 
Spaart dan uwe krachten niet. 
Geen gespat en geen gewiegel 
Op den gladden waterspiegel, 
Of gij stuurt uw boot in 't riet. 
 
Ferme zetten, flinke slagen, 
Forsche rukken in het nat; 
Dan zal niets uw gang vertragen, 
En 't gaat als een pijl zoo rad. 
Zonder keeren, zonder zwenken, 
Zult gij aan het oogmerk denken 
Dat gij met uw roeijen hadt. 
 
't Was om 't doelpunt te bereiken 
Van uw voorgestelden togt, 
En de riemen straks te strijken 

{==45==} {>>pagina-aanduiding<<}

Aan dien schoonen waterbogt, 
Waar gij hoopt aan wal te treden, 
En, na 't moeijelijk verleden, 
Eens te vinden wat gij zocht. - 
 
Zoo als met uw schuitje varen, 
Van den vliet naar wijder plas, 
Wenschte ik, dat het in uw jaren 
Even eens met 't leeren was. 
Wilt niet toeven, wilt niet wachten, 
Maar zet door, met al uw krachten, 
Want de tijd vervliegt zoo ras. 
 
Steeds vooruit! Dit zij uw leuze, 
Schoon de lach uw mond ontplooit. 
Vreugd zij niet altijd uw keuze, 
Of uw kansen zijn vergooid. 
Leeft ge alleen voor uw vermaken, 
Zonder ijver voor uw zaken, 
Jongens! neen, dan komt ge er nooit. 





{==46==} {>>pagina-aanduiding<<}

Houten Klaas.


alleenspraak. 
O, had ik dit popje 
Van mijn zusje Kee! 
Ligt kon zij het missen, 
Want zij heeft er twee. 
Hoe aanvallig 
En lieftallig! - 
Was ik maar een meisje! 
'k Speelde er eens meê. 
 
'k Zou Het uit gaan kleeden, 
Brengen het naar bed; 
Kleertjes op gaan vouwen, 
Propertjes en net. 
'k Zou het elken morgen 
Kruijen door het zand, 
Of ik liet het loopen, 
Langzaam aan een hand. 
 
'k Mag graag kraaltjes rijgen; 
't Is mijn grootste pret, 

{==47==} {>>pagina-aanduiding<<}

Ringetjes te maken 
Of een bracelet. 
 
En dan touwtje springen, 
Als ik dit eens mogt! 
't Liefst alleen en zoetjes, 
En niet in een bogt. 
'k Wou graag leeren breijen; 
Knoopen ken ik al! 
Pa zegt: ‘“voor een jongen 
Staat het al te mal!”’ 
Maar wat doet er dit toe? 
Wat steekt daar nu in? - 
Was ik maar een meisje! 
Dan kreeg ik mijn zin. 
 
In die jongensspelen 
Heb ik niets geen schik. 
't Haar raakt vol verwarring 
In een oogenblik. 
't Kreukt terstond de kleeren, 
't Maakt de handen vuil, 
En 't is zoo gevaarlijk, 
Soms krijgt men een buil. 
Altijd aan het vechten, 
Onder woest misbaar! - 
Was ik maar een meisje! 
'k Liep dan geen gevaar. 

{==48==} {>>pagina-aanduiding<<}

Al dat woeste schreeuwen 
En dat dol getier 
Van die wilde jongens 
Doet me geen pleizier. 
Foei! dat harde loopen, 
Al is 't nog zoo heet! 
't Maakt me maar verkouden, 
Als ik ben bezweet. 
Vliegers op te laten 
Vind ik zoo gemeen; 
En met al dat klouteren 
Breekt men arm of been. 
 
'k Drink graag limonade 
Of ook slappe thee. 
'k Houd veel van pomade 
En van Eau d' ambré.- 
Was ik maar een meisje! 
'k Wou het - o, zoo graag! 
'k Droeg, in plaats van boordjes, 
Dan een lieve kraag. 
koor van jongens. 
Stijve, houten slungel! 
Zijn we jou den baas? 
Laat je dan verbakken 
Met Sint-Nikolaas. 

{==49==} {>>pagina-aanduiding<<}

Foei! je moest je schamen 
Met die laffe praat. 
Nooit meer moogt ge meê doen, 
Saaije kameraad! 
 
Wij zijn veel te dartel, 
Spelen veel te luid! - 
Kijk hem, met zijn popje!.... 
Jongens! lacht hem uit! 





{==50==} {>>pagina-aanduiding<<}

Wilde Griet.


‘Als de jongens spelen, 
Heb ik altijd schik. 
Waar ze woelen, schreeuwen, 
Stoeijen,.... daar ben ik! 
Ongedwongen 
Rondgesprongen. 
Was ik maar een jongen, 
In zoo'n oogenblik! 
 
't Akelig borduren 
Maakt mijn hand zoo stijf, 
'k Laat het deftig rusten: 
'k Heb geen zit in 't lijf. 
Bah! dat kousen breijen 
Is een regte plaag! 
'k Laat wat steken vallen, 
Als ik mij zoo jaag! 
't Haken van kapotten 
Of een tafelkleed, 

{==51==} {>>pagina-aanduiding<<}

Is om niet te dulden, 
Iets waarvan men zweet. 
En dan zoomen inslaan, 
Op een haar zóó krek; 
'k Wensch je smaaklijk eten, 
Maar ik heb geen trek. - 
Weg die stijve poppen, 
Al die prullenkraam: 
Keuken, wieg en wagen 
Opgeruimd te zaam. - 
Was ik maar een jongen, 
'k Wierp het uit het raam! 
 
Jongens! wie wil meê doen? 
'k Sta al op de wacht. - 
Zeven ferme jongens! 
Ik ben nommer acht. - 
Kees - zoo als ze zeggen - 
Hoepelt elk voorbij. 
Laat hij 't eens probéren 
En 't eens doen met mij! 
Knikkeren?.... Kom over! 
Heb je daarin zin? 
Wie maar durft? Wat denk je, 
Dat ik het niet win? 
Tollen?.... kom, laat kijken, 
Knappe kameraad! 

{==52==} {>>pagina-aanduiding<<}

Wie het eerst gaat draaijen 
En het langste staat. 
Wie kan verder gooijen, 
Jongens! met zijn bal? 
Mis!.... die haalt de reis niet: 
Dat lijkt niemendal! 
Wil je soms raketten? 
Loop vrij als een haas; 
In een viertal slagen 
Ben ik je de baas! - 
Was ik maar een jongen! 
Was ik 't!!.... maar helaas!! 
 
't Klimmen in de boomen, 
Dat 's een dol pleizier! 
'k Wou dat ik het doen mogt! 
Maar mama is hier! - 
Hatelijk barège, 
't Lijkt wel spinnerag! 
Neteldoeken jurken 
Van een halven dag! 
Geborduurde broeken, 
Ook een bitter kruis! 
In een kiel met mouwen 
Was ik beter t'huis. 
Was ik maar een jongen! 
'k Droeg een vest en buis. 

{==53==} {>>pagina-aanduiding<<}

Kwam het maar tot vechten, 
Dat het oorlog waar', 
Ik werd dan een tweede 
Kenau hasselaar! - 
Laatst liet oom mij vragen, 
Toen 'k verjaren zou, 
Wat ik wel zou kiezen, 
Wat ik hebben wou? 
'k Heb toen een geweer bedongen, 
Rinkels en wat vliegertouw. 
Was ik maar een jongen!’ 
 
Zoo spreekt zij. En een ieder die haar ziet, 
Zegt: ‘'t Is een lieve meid, maar toch.... een wilde griet!’ 





{==54==} {>>pagina-aanduiding<<}

Frans en zijn zusje.


Daar zit ze weêr, dat lieve ding! 
Altijd in één humeur, 
Zij hoort mij, als ik achter zing, 
En kijkt dan naar de deur; 
En kom ik aan, en ziet ze mij, 
- Zij kan zoo aardig doen - 
Dan kraait en giert zij, altijd blij, 
En ik - ik krijg een zoen, 
 
Zij loopt nog niet, maar kruipt al vlug, 
Zoo vlug wel als een kat, 
Ook wil ze klimmen op mijn rug, 
Zoodra ze mij maar vat. 
Zij praat nog niet, maar babbelt al, 
Zoo wat van ‘pa’ en ‘ma,’ 
En soms roept zij: - voor niemendal 
Of veel te laat - ‘ba! ba!’ 
 
Zoo vlug als zij mij alles wijst, 
Haar hoofdje schudt of knort. 
Zij eet - maar met haar handen - rijst, 
En... van een tinnen bord: 
Zij stopt het eten in haar mond; 

{==55==} {>>pagina-aanduiding<<}

Doch is 't niet naar haar zin, 
Dan smijt zij 't bordje op den grond. - 
Wat zijn er bulten in! 
 
Ik kocht haar eens een mooije pop, 
Een schreeuwpop in haar hemd; 
Maar spoedig was die zonder kop, 
En al 't geluid ontstemd. 
En toen ik haar een mandje gaf 
Met kippen en een haan, 
Toen plukte zij de veren af; 
Niet een, die meer kan staan. 
 
Wat zit er in die handjes kracht, 
Wat is die meid al sterk! 
Laatst was mijn schrijfboek in haar magt. 
Weg, was mijn fransche werk! 
En dan die mooi gekleurde plaat, 
Een herberg van Jan Steen, 
Met dronke boeren op de straat - 
Een scheur er dwars door heen! 
 
Zij strijkt mij over mijn gezigt, 
En aait mijn neus en wang; 
Maar 'k houd daarbij mijn oogen digt: 
Zij krabbelt van belang. 
Doch als die kleine meid het doet, 
Het geeft mij minder pijn; 
't Is of het - al vertoont zich bloed - 
Van haar gedaan wil zijn. 

{==56==} {>>pagina-aanduiding<<}

'k Geloof - vier tanden die ik tel - 
Zij heeft in 't mondje pijn, 
En knabbelt aan mijn kegelspel, 
Als of 't beschuitjes zijn. 
En krijgt ze dan mijn vinger beet, 
Zoo knarst en bijt ze straf. 
Ik wed, als iemand anders 't deed, 
Dat 'k hem een oorvijg gaf. 
 
Daar heb je Kees. Een lastig slag 
Van broertjes is het dan, 
Wanneer men hen niet plagen mag, 
Noch met hen spelen kan. 
Zoo om de acht of negen jaar, 
Wat worden ze dan laf, 
Als jongens zijn ze nog niet gaar, 
Als kind is 't raar er af. 
 
Maar zij! - Geen zoeter kind dan zij! 
Daar geeft ze weêr een zoen. 
Pluk in mijn haren, krabbel vrij; 
Gij moogt mij alles doen. - 
Een zak met koekjes koop ik haar: 
Dat zal haar gading zijn. 
Het is een engel. Ja dat 's waar. 
Och bleef ze maar zoo klein! 





{==57==} {>>pagina-aanduiding<<}

Willems scheepje.


Willem had een aardig scheepje, 
Dat hem dikwijls had vermaakt, 
Als hij 't in den vliet liet varen. 
't Was wel voor een kind gemaakt; 
Maar het had toch mast en zeilen, 
Vlag en wimpel, spriet en roer. 
O! wat was die Willem blijde, 
Als 't zoo netjes henen voer. 
Ook kon 't schip hem niet ontsnappen, 
Daar had men ook opgepast: 
Want een lang en stevig draadje 
Zat vóór aan zijn scheepje vast. 
Dreef de stroom het vaartuig henen, 
Blies de wind wat al te vlug, 
Dan trok Willem aan zijn touwtje, 
En het schip kwam weêr terug. 
 
Eens zag hij, hoe groote schepen 
Varen zonder touw of draad; 

{==58==} {>>pagina-aanduiding<<}

En hij dacht: ‘Ik zal beproeven 
Of dit met mijn schip niet gaat.’ 
Zie eens, hoe hij 't kabeltouwtje 
Van zijn schip door midden snijdt, 
En 't eerst langzaam, daarna spoedig 
Over 't water henen glijdt! 
‘Dat gaat goed!’ roept onze Willem: 
‘Nu eerst zeilt het vrij en vlug. 
Strakjes - 't is al ver gevaren - 
Strakjes komt het weêr terug.’ 
Maar door wind en stroom gedreven, 
Zeilt zijn schip hem veel te wijd. 
Hij zit schreijend aan den oever: 
Willem is zijn scheepje kwijt! 
 
‘Groote schepen,’ sprak zijn vader: 
‘Varen vrij in stroom en vliet; 
Maar de kleine, zonder draadje, 
Jongenlief! dat gaat maar niet. 
't Is ook zóó met groote menschen: 
Zij zijn in hun gangen vrij. 
Maar de vaderlijke leiddraad 
Voegt voor kindren, zoo als gij.’ 





{==59==} {>>pagina-aanduiding<<}

Mooije Marie.


‘Hoog op de toonen, dan kan ik er bij. 
Iedereen zegt: “wat lief kopje heeft zij!” 
Oom van der Meulen roemt altijd mijn tanden, 
Nicht uit Vianen mijn mollige handen; 
Frits - waar een jongen al niet toe geraakt - 
Heeft een mooi vers op mijn wangen gemaakt. 
'k Hoorde op het bal laatst een heer avancéren, 
Bezig mij met zijn lorgnet te fixéren, 
“'t Is om te stelen! Quel jeune beauté!” 
'k Vond het wat prettig, en.... danste maar mee.’ 
Als ik mij even vertoon op de straat, 
Hoor ik een lang en gedurig gepraat. 
'k Wandel het liefst in 't pantoffelen-uurtje. 
De een heeft het over mijn nette figuurtje, 
De ander zegt: “oogjes, zoo hel als kristal!” 
Of spreekt preçies als die heer van het bal. 
Word ik wat grooter, 'k zal meer nog verfraaijen, 
En in de stad al de hoofden doen draaijen. 

{==60==} {>>pagina-aanduiding<<}

Nu is mijn naam al: de mooije Marie, 
Hoe zal het zijn na een jaartjen of drie!’ 
 
Één jaar verliep. - Marie werd krank, op 't punt van sterven. 
En zij herstelde weêr.. maar moest haar schoonheid derven. 
Als zij - nu zonder stoofje - eens in den spiegel gluurt, 
Dan ziet zij, ach! hoe kort de bloei van 't roosje duurt. 
Vermagerd is haar koon; het blosje van haar wangen 
Is door zoo menig groefje en 't aklig bleek vervangen; 
Het kleedje zit haar ruim; de glans van 't oog vervloog. 
‘'k Droeg’ roept zij droevig uit, ‘het hartje veel te hoog!’ 





{==61==} {>>pagina-aanduiding<<}

De bestrafte bespotting


‘Daar komt gekke Jogchem aan! 
Hij moet zingen, 
Hij moet springen; 
Kom, ik zal er henen gaan. 
Kijk! zijn bogchel 
Op zijn pogchel, 
Zie dien wipneus daar eens staan! 
 
'k Ben zoo graag met hem op straat. 
Wil hij klagen, 
'k Zal hem plagen, 
Om te dansen op de maat. 
Bang voor klappen, 
Moet hij snappen. 
'k Hoor zoo graag zijn malle praat.’ 
 
Zoo sprak Doris, en hij liep, 
Vlug van beenen, 
Naar hem henen, 

{==62==} {>>pagina-aanduiding<<}

Kneep zijn' armen in 't geniep. 
Niet te dragen 
Was zijn plagen, 
Daar hij niets dan ‘bogchel!’ riep. 
 
Maar, te midden van die taal, 
En dat grijpen 
Om te knijpen, 
Gaat vriend Jogchem aan den haal. 
Doris plaagt hem, 
Doris jaagt hem, 
Struikelt op een steenen paal. 
 
Doris valt bebloed ter neêr; 
't Hoofd met builen, 
Hij aan 't huilen. 
‘'k Heb het,’ zegt hij, ‘voor mijn leer 
'k Had behagen 
In het plagen; 
'k Spot met niemands onheil meer. 
Slechte streken 
Zal God wreken. 
Zóó komt onze lieve Heer!’ 





{==63==} {>>pagina-aanduiding<<}

Bloempjes voor de rijken.


Bloempjes! 'k moest u plukken, 
Voor een stukje brood. 
Moeder heeft zoo'n honger, 
Sedert vaders dood. 
 
'k Moest uw steeltjes knakken, 
't Is mijn laatste hoop! 
Aan der rijke woning 
Bied ik u te koop. 
 
Straks waart gij nog vrolijk, 
Wieglend over 't zand; 
Nu zult ge onbeweeglijk 
Staan in d' ijz'ren mand. 
 
Daar hebt ge tot rustplaats 
't Keurigst porselein; 
Maar ge kiest de velden, 
Waar de zoden zijn. 
 
Zacht blaast men de stofjes 
Van uw dunne blad, 
Dat het zoele windje 
Tot verfrissching had. 

{==64==} {>>pagina-aanduiding<<}

Daar zal u besprengen 
't Vocht der waschfontein: 
Schoon er buiten dropjes 
Daauw en regen zijn. 
 
Gij zult moeten pronken 
Tusschen 't rood damast; 
Maar zoudt liever sling'ren 
Langs der olmen bast. 
 
Gij mogt u weêrkaatsen 
In den waterplas; 
Dáár ziet gij uw beelt'nis 
In het spiegelglas 
 
Schittert er des avonds 
Gas- en lampballon - 
Schooner is u 't schijnsel 
Van de lieve zon. 
 
Helderder dan 't waslicht 
En de luchter glans, 
Is de pracht der sterren 
Aan den hemeltrans. 
 
'k Heb u zien ontluiken 
In der armen gaard, 
En met meerder zorgen 
Wordt gij nu bewaard. 

{==65==} {>>pagina-aanduiding<<}

Maar gij zult verwelken, 
Ras zijt gij verdord. 
Bloempjes! bij de rijken 
Is uw bloeitijd kort. - 
 
Rijken! koopt wat bloempjes; 
Bloempjes zijn niet duur. 
't Prachtigst voor uw zalen 
Biedt u de natuur. 
 
Koopt ze van een arme, 
Voor een weinig geld. 
God strooit ook voor rijken 
Bloempjes over 't veld. 
 
Wilt gij tranen droogen 
Met uw goud en goed? 
Gij ziet vreugdebloempjes 
Wassen voor uw voet. 
 
En krijgt ge in den hemel 
Daarvoor eens uw loon, 
Gij zult bloempjes dragen 
In uw eerekroon. 





{==66==} {>>pagina-aanduiding<<}

Wieg en graf.


't Blosje vlugt van 's jongskens koonen, 
Nu het woelig handje rust. 
't Lachje zweeft nog op de lippen, 
Schoon het mondje is moegekust. 
't Knaapje, rijk in Engelen onschuld, 
En van 't kwaad nog onbewust, 
Werd, bij 't wiegelied van moeder, 
Spelende in slaap gesust. 
 
't Is als of hij, half aan 't sluimeren, 
Nog aan 't speelgoed heeft gedacht, 
Dat zijn moeder voor haar kindje 
Op haar schoot had zaam gebragt: 
Aan de doozen met soldaten, 
Aan die schoone hertenjagt. 
Zou hij 't zien in zoete droomen, 
't Sluim'rend kindje, dat daar lacht? 



{==t.o. 66==} {>>pagina-aanduiding<<}


{== afbeelding 	
Wieg en graf.
==} {>>afbeelding<<}
    


{==67==} {>>pagina-aanduiding<<}


Moeder zal er wel voor zorgen, 
En dan krijgt gij 't morgen weêr. 
O, zij zal er goed op passen; 
Leg gerust uw hoofdje neêr. 
 
En toch zou het niet meer spelen 
Met zijn speelgoed van weleer. - 
Hij had Englen toegelagchen. 
't Knaapje werd niet wakker meer. 





{==68==} {>>pagina-aanduiding<<}

Vaders kousen.


Vader is zoo goed, 
Alles wat hij doet, 
Strekt tot mijn genoegen. 
Daarom is mijn vlijt 
Hem geheel gewijd. 
Zou dit mij niet voegen? 
O, ik ben zoo blij! 
't Eerste paar krijgt hij. 
'k Zal hem eens verrassen..... 
Zou de hiel wel passen? 
 
Nu ik breijen kan, 
Zal de goede man 
Daarvan zien de blijken. 
In zoo'n korten tijd 
Een heel paar gebreid! 
Hij zal op staan kijken..... 
Als hij - 'k deed het stil - 
't Maar gelooven wil, 

{==69==} {>>pagina-aanduiding<<}

Dat ik goed mogt slagen, 
Zonder hulp te vragen! 
 
En - 't is zuiver waar - 
Niemand, die dit paar 
Voor mij opgezet heeft. 
En dat 'k alles deed, 
En geen mensch het weet, 
Is, wat 't meeste pret geeft.... 
't Is door haastigheid, 
Hier wat los gebreid; 
Maar 't zal toch niet hinderen.... 
Strakjes moet ik minderen. 
 
Wees voorzigtig toch!.... 
Hoeveel naadjes nog? 
Één, twee, drie... vijf.... zeven. 
't Schiet al heel wat voort. 
Al zóó ver van 't boord, 
Aan den voet... zoo even! 
In, sla om, kruip door!... 
And're pen er voor!..... 
'k Zal gebroddel mijden; 
'k Laat geen steken glijden, 
 
Stil gelijk een muis! 
Straks komt vader thuis; 
Maar ik zal wel zorgen! 

{==70==} {>>pagina-aanduiding<<}

Zoo 'k hem ginder zie, 
Spoedig, één twee drie 
't Boeltje op geborgen. 
Als hij hier eens kwam, 
Of het eens vernam, 
Weg was dan 't verrassen. 
'k Zal er wel op passen! 
 
O, daar komt hij.... kijk! 
Aanstonds in 't gelijk!.... 
't Hartje raakt aan 't beven. 
Kwam ik al te traag 
Bij hem naar omlaag, 
Om een zoen te geven, 
Hij begreep misschien, 
Hoe ik stond te zien 
Naar de komst van paatje..... 
Kluwen! gaauw in 't laadje! 





{==71==} {>>pagina-aanduiding<<}

Op water en brood.


De eerste dag.


Laffe Koen ging klappen 
Toen hij zat in 't naauw; 
Hij viel door de mande! 
Drommels, 't was zoo flaauw! 
 
Dan houd ik mij beter. 
Wat men ook probeer', 
'k Laat mij stijfkop noemen, 
Schelden doet geen zeer! 
 
't Is hier woest vervelend: 
Elk die komt schijnt stom. 
Maar, wat kan 't me schelen? 
'k Maal er toch niet om! 
 
't Is geen vrolijk slapen 
Op een stroo-matras. 

{==72==} {>>pagina-aanduiding<<}

Maar 'k wil toch niet zeggen 
Dat ik schuldig was. 
 
't Is geen lekker kostje: 
Water en droog brood! 
'k Wil er niets van nemen; 
'k Honger liever dood! 
 
Laat men mij maar straffen, 
Hoe men tijd verspill': 
'k Zal mijn hoofd niet buigen, 
't Loope zoo het wil. 




De tweede dag.


Onregtvaardig en hard! 
Zóó te worden gesard 
En een ander zijn vrijheid te geven: 
Om een appel of vijf 
Van dat leelijke wijf, 
Zooveel drukte en gekijf, 
Zoo ellendig mij hier te doen leven. 
 
Die belabberde Koen 
Had niet meê moeten doen! 
Men had mij niet hier naast kunnen snappen. 
In de boomen te gaan 
Toen hij 't buurwijf sag staan.... 

{==73==} {>>pagina-aanduiding<<}

'k Had het anders gedaan, 
'k Had alleen het heel best kunnen lappen. 
 
't Is te laat nu bedacht; 
Maar ik had mij gewacht, 
Als ik alles vooruit had geweten, 
Vóór de zaak er toe lag. - 
Dat het stelen niet mag, 
Is zoo klaar als de dag; 
Maar hoe ligt kan men zoo iets vergeten. 
 
Als ik alles belijd, 
Word ik aanstonds bevrijd.... 
Maar dat buurwijf verschooning gaan vragen, 
Neen, dat kan er niet door; 
Aan zoo'n klikbek niet.... hoor! 
Daar bedank ik wel voor, 
Al bleef ik hier nog maanden en dagen. 




De derde dag.


Mag ik naar beneden? 
Mag ik hier van daan?.... 
Weest toch, vader! moeder! 
Met mijn leed begaan! 
Hoort mij aan! 

{==74==} {>>pagina-aanduiding<<}

Wilt mij toch verlossen! 
'k Heb genoeg geboet! 
Ja, ik heb gestolen, 
En dat was niet goed. 
'k Ben weêr zoet! 
 
't Zal niet meer gebeuren, 
't Heeft mij zoo gegriefd.... 
Mag ik van de vliering!.... 
Moeder, zoo geliefd! 
Als je blieft! 
 
'k Zal aan buurvrouw zeggen: 
‘Ik deed meê met Koen; 
Lieve, beste buurvrouw! 
'k Zal het nooit meer doen! 
Geef m' een zoen!’ 






{==75==} {>>pagina-aanduiding<<}

Winterliedje.


(Beurtzang)

  
 koude jongens. 
Bij een kagcheltje, dat snort 
En gestaag wordt opgepord, 
Om op nieuw te branden, 
Tot het eind'lijk gloeijend ziet, 
Bibberen wij, gelijk een riet, 
Warmen wij de handen. 
 
Dikke duffel in zijn rok, 
Saaijen kousen, wollen sok, 
Bonten hoofdendekker, 
Om zijn hals een das of twee, 
En dan nog een cachenez. 
Jongens! 't is zoo lekker! 

{==76==} {>>pagina-aanduiding<<}

Twee paar wanten aangedaan, 
Op het warme stoofje staan, 
O, 't is overheerlijk! 
Dikke broeken om zijn buik, 
En dan 's nacht een heete kruik, 
Dat is onontbeerlijk! 
    warme jongens. 
Als de wind wat heftig raast 
En in onzen schoorsteen blaast, 
Als wij door de ruiten 
Zien de vlugt van menig pet, 
Dan begint voor ons de pret, 
Dan gaan wij naar buiten. 
 
Als het regent, dat het giet, 
Stappen wij - het hindert niet - 
Door de diepste plassen. 
Ka, de meid, ziet wel wat zuur, 
Want zij moet dan op den duur 
Onze kousen wasschen. 
 
Ligt de sneeuw een tafel hoog, 
Dan gaan wij met slee en toog, 
Maken ondertusschen 
Ferme, stijve ballen klaar; 
En wij vechten met elkaar, 
Net als bij de Russen 

{==77==} {>>pagina-aanduiding<<}

Vriest het buiten steenen dik, 
Daarin hebben wij regt schik: 
Niet in huis gebleven! 
Op het ijs een sullebaan, 
Dan weêr met de schaatsen aan! 
't Is 't pleizierigst leven! 
 
Koudkleum, die al druilend suft, 
En bij 't kagchelvuurtje puft, 
't Haar zit ons verwarder; 
Maar ziet onze wangen aan, 
Gij zijt bleeker dan de maan, 
Wij zijn warm en harder! 






{==78==} {>>pagina-aanduiding<<}

Het priksleedje.


Jan komt op de baan 
Met geen schaatsen aan, 
Zoo als andre snaken: 
Maar zijn kleine sleê 
Neemt hij doorgaans meê, 
Om zich te vermaken. 
 
Ziet eens, hoe hij stoot, 
Op de breede sloot, 
Om maar voort te glijden! 
Niemand haalt hem bij: 
Vruchtloos zoeken wij 
Hem vooruit te rijden. 
 
Maar wanneer hij, stil, 
Niet meer prikken wil, 
't Houd voor overbodig, 
Blijft zijn sleedje staan: 
Want om voort te gaan, 
Zijn er krachten noodig. 

{==79==} {>>pagina-aanduiding<<}

Wordt gij eens een man, 
Jongens! denkt aan Jan, 
Wilt het werk niet schroomen. 
Ingespannen vlijt 
Geeft gelegenheid, 
Om vooruit te komen. 





{==80==} {>>pagina-aanduiding<<}

De spaarpot.


Klaas kreeg van moeder 's weeks een cent, 
Maar kon zijn cent nooit lang bewaren: 
Nu kocht hij appels, dan een prent, 
Hij kon maar in 't geheel niet sparen; 
Nu wafeltjes dan oliekoek, 
Terstond was weêr zijn centje zoek. 
 
Maar eens - hij dacht er nimmer bij, 
Waar of toch al die centen blijven - 
Zoo gaf de meester, op zijn lei, 
Dit voorbeeld op, om na te schrijven: 
Het kind, dat spaart, verrijkt zich vroeg; 
Maar snoepers hebben nooit genoeg. 
 
‘'t Is waar,’ sprak Klaas, ‘'k had in een jaar, 
Wanneer ik van gedrag verander, 
En iedere week mijn cent bespaar, 

{==81==} {>>pagina-aanduiding<<}

Er twee en vijftig bij elkander. 
Wel, sapperloot! dat was een schat, 
Wanneer ik zoo veel centen had!’ 
 
Kom, 'k neem een doos, waarin ik spaar, 
Slechts met een scheur in 't deksel open, 
Dat is mijn spaarpot voor een jaar. 
En wat zal ik er dan voor koopen? 
Ja, anders gaat het nog te loor, 
Ik koop een heel mooi boekje er voor.’ 
 
‘Is eindelijk toch uw snoepen uit?’ 
Zei vader, die hem hoorde spreken, 
‘Nu, Klaas! gij neemt een wijs besluit, 
'k Zal ook wat in uw spaarpot steken. 
Wanneer de week is aan het end, 
Zoo krijgt gij ook van mij een cent.’ 
 
Klaas snoepte niet, hij hield zijn woord, 
Ging alles in zijn spaarpot leggen. - 
Wel, kinderen! die 't vertelsel hoort, 
Gij weet mij immers wel te zeggen, 
Toen Klaas was aan het eind van 't jaar, 
Hoe veel had hij wel bij elkaâr? 





{==82==} {>>pagina-aanduiding<<}

Dat is een brutaal kereltje!


eduard. 
Hier, jou klikbek! 'k Zal je spreken. 
Jij hebt aan mama verteld, 
Dat ik deurtje heb gescheld. 
grietje. 
Ik?.... 
eduard. 
Ja, jij! - En dan het breken 
Van papa's kristallen glas, 
Waar jij ook aan debet was; 
Want je had het niet geborgen. 
Ik kreeg straf, jou leelijk dier! 
En dat was voor jouw pleizier. 
Meid! ik zou je kunnen worgen, 
'k Zou je.... 

{==83==} {>>pagina-aanduiding<<}

grietje. 
Maar.... 
eduard. 
Geen maren hoor. 
Zeur niet! Daar bedank ik voor, 
'k Wil.... Ik smijt je van de trappen, 
Als je nog één woord maar spreekt, 
Dat je hals en beenen breekt, 
Voor dat klikken en verklappen. 
grietje. 
Heusch.... 
eduard. 
Wat heusch? 
grietje. 
Ik deed het niet, 
'k Weet niet wat er is geschied. 
eduard. 
Praatjes, anders niet dan liegen, 
Liegen of het is gedrukt. 
Daardoor is het jou gelukt, 
Om mij altijd te bedriegen. 

{==84==} {>>pagina-aanduiding<<}

Nu keer ik het blaadje om, 
Jij krijgt knorren en gegrom. 
Hier dat theeblad! 
grietje. 
Eduardje!.... 
eduard. 
'k Zal het uit je handen slaan, 
Zeggen dat jij 't hebt gedaan, 
En 'k wil wedden om een kwartje, 
Dat je dan het huis verlaat, 
Hoe je ook fleemt en hoe je ook praat. 
grietje. 
Jongeheer!.... 
eduard. 
Ja 't moet aan stukken! 
Denk niet, dat ik er meê spot, 
Geef maar eerst dien suikerpot; 
'k Zal hem uit je vingers rukken! 
grietje. 
Eduardje!.... 
eduard. 
Hier, geef hier!.... 

{==85==} {>>pagina-aanduiding<<}

mama. 
Wat een dollemans getier! 
Griet! roep Jan den knecht van buiten, 
Om dien driftkop op te sluiten 
In de schuur met stevig touw, 
Spoedig, hoor! 
grietje. 
Terstond, mevrouw! 





{==86==} {>>pagina-aanduiding<<}

De telegraafdraad.


Eene vertelling.


Louw had een kalf van hoogen prijs, 
Het dier was moddervet. 
Hij had het beest zijn melk tot spijs 
Met emmers voor gezet. 
 
Nu liet hij 't loopen in de wei, 
Want Levi moest het zien, 
Die kwam er elken dag voorbij, 
En zou veel geld hem biên. 
 
Maar 's morgens van den andren dag 
Kijkt Louw eens door de heg, 
En, hoe hij gluurde, hoe hij zag, 
Het vette kalf is weg. 
 
Het hek was digt, de sloot was breed, 
De rasters waren toe. 
‘'k Mag,’ sprak hij, ‘sterven als ik 't weet. 
Het kalf is weg.... maar hoe?’ 

{==87==} {>>pagina-aanduiding<<}

‘Zeg, Govert! weet jij daar ook van?’ 
Vroeg hij een kleinen knecht. 
‘Ik vat niet, hoe het wezen kan, 
Help jij mij eens teregt! 
 
Het gaat gansch boven mijn begrip: 
Eerst liep het kalf nog dáár; 
Nu kom ik kijken,.... in een wip 
Verdween het dier;.... maar waar? 
 
De meester zei, toen ik je kreeg: 
“Dat 's eerst een vlugge kop!” 
Ben jij zoo wijs, ben jij zoo sneêg, 
Los mij dan 't raadsel op!’ 
 
‘Ja, baas!’ sprak Govert, ‘'t is niet vreemd. 
Ik had het wel gedacht. 
Zoo'n ding, dat zooveel sleept en neemt, 
Dat werkt ook in den nacht.’ 
 
‘Maar hoe?’ vroeg Louw, ‘wat raast gij daar? 
Zoo men mijn kalf ontstal....’ 
‘Wees niet zoo driftig, baas! bedaar. 
Je vat het niemendal. 
 
Je ziet die palen in je land, 
Van boven met dien draad? 
Al gaat het boven je verstand, 
Zoo'n ding doet heel wat kwaad.’ 

{==88==} {>>pagina-aanduiding<<}

‘Zoo'n tillegraaf?’ vroeg onze Louw. 
‘Ja, baas! 't Is als ik zeg, 
Dat ik die palen niet vertrouw. 
Die draad nam bontje weg.’ 
 
‘Maar hoe?....’ - Hoor toch bedaard mij aan, 
Daar 't kalf nooit wederkeert. 
'k Weet, hoe die vreemde zaken gaan; 
'k Heb Physica geleerd.’ 
 
En Govert zet een wijs gelaat - 
Hij was een looze guit, 
Vriend Levi was zijn kameraad - 
En legt het raadsel uit. 
 
‘Zoo'n draad trekt alles naar zich an; 
Dat heb je wel gehoord? 
Hij neemt al wat hij grijpen kan, 
En sleurt het met zich voort. 
 
Hij trekt het van het oost naar 't west, 
Langs dorp en stad en dreef. 
Zeg, baas!.... nou vat je opperbest, 
Waar of je bontje bleef?’ 
 
‘Kom, mannetje! dat 's mallepraat. 
Hoe kan dat, jongelief? 
Het kalf zóó vet, zóó dun de draad! 
Dat gaat wel met een brief. 

{==89==} {>>pagina-aanduiding<<}

‘Één brief? Zeg: honderd op een dag, 
Of duizenden misschien. 
Die vliegen op één enklen slag. 
En.... kan je er wat van zien?’ 
 
‘Neen,’ sprak baas Louw, ‘dat is ook waar, 
Dat geef ik je gelijk. 
Dat ding blijft me altijd wonderbaar, 
Hoe of ik er naar kijk. 
 
Ik deed het dikwijls uren lang, 
'k Zag nooit een brievenzak - 
Het komt vast door den snellen gang - 
Nooit brief, nooit schrift noch lak.’ 
 
‘Nou vat je 't, baas! De snelle vaart, 
Daar zit hem juist de knoop. 
De draad greep bontje bij zijn staart, 
En.... 't kalf was op de loop. 
 
Die draad voert nu, waarheen hij wil, 
Het pak met brieven weg; 
Maar 's nachts, dan zit hij ook niet stil. 
Geloof me wat ik zeg. 
 
Dan loert dat booze instrument, 
Dat hier in 't weiland staat, 
En neemt wat bij komt of omtrent 
En rijgt het aan zijn draad. 

{==90==} {>>pagina-aanduiding<<}

Hij doet zoo menig boos bedrijf; 
Zoo als bij buurvrouw Bregt, 
De kippen van dat arme wijf 
Zijn ook nog niet teregt!’ 
 
‘Maar, hoe dat alles toch geschiedt?’ 
Vroeg Louw. ‘Kom, geef bescheid!’ 
‘Och, baas! het fijne vat je niet. 
't Is electriciteit!’ 
 
‘O zoo!’ zei Louw. ‘Je bent toch knap, 
Daar jij van alles weet.’ 
En Govert lachte om de grap, 
En dacht: ‘ik heb hem beet!’ 
 
Maar 't boertje wierp zijn werkpak uit, 
Trok 't zondagsch wambuis aan, 
En nam een kort en goed besluit, 
Om eens naar stad te gaan. 
 
Daar stapt hij voort, langs Levi's deur, 
Geopend half en half; 
Hij kijkt eens even door de scheur,.... 
Zoo waar!.... daar hangt zijn kalf! 
 
Het wordt terstond door hem herkend, 
Hij ziet het aan het vel; 
Die zwarte vlek aan 't achterend, 
Ja, 't is zijn bontje wel. 

{==91==} {>>pagina-aanduiding<<}

‘Dat is,’ roept Louw, ‘gestolen buit! 
Dat kalf behoort aan mij!’ 
‘Gestolen!’ klaagde Levi luid, 
‘Gestolen! dat zeg jij. 
 
Maar ik, die niemand ooit bedrieg, 
'k Ben eerlijk man, 'k ben braaf. 
Ik zeg je, kerel! dat je 't lieg. 
't Beest kwam per telegraaf.’ 
 
Louw stond een oogenblik versuft, 
Maar was zoo dom toch niet, 
Om hier te worden overbluft, 
Daar hij 't er niet bij liet. 
 
Hij nam een kundig advocaat, 
Die Levi ondervroeg 
En zei: ‘na al die malle praat, 
Weet ik van 't kalf genoeg!’ 
 
Het baatte niet, schoon Levi sprak: 
‘Zoo waar niet, dat ik 't nam. 
Meneer! je weet niet van dat vak: 
Het is een telegram.’- 
 
Des morgens van den andren dag 
Deed weêr de draad zijn best 
En seinde: - schoon baas Louw 't niet zag - 
‘Necm Levi in arrest!’ 

{==92==} {>>pagina-aanduiding<<}

En toen ook Govert was verklapt 
Als deelgenoot aan 't feit, 
Zei Louw: ‘die vogel ook gesnapt?..... 
Dat 's electriciteit!’ 
 
Zoo menigeen, die met een schat 
Van kennis zich verrijkt, 
Maar daarmeê niet op 't deugden pad 
Tot heil van and'ren prijkt. 
 
Doch slim en uitgeleerd in 't kwaad, 
Is hij, hoe mooi hij spreekt, 
Een kruik, die lang te water gaat, 
Maar soms ook spoedig breekt. 






{==93==} {>>pagina-aanduiding<<}

Het goede voornemen.


'k Zal altijd veel van vader houden 
En doen al wat hij zegt. 
Hij heeft geduld met mijn gebreken 
En wijst mij steeds teregt. 
Hij houdt zoo heel veel van zijn kind'ren, 
Ziet hen zoo graag verheugd; 
Hij spoort mij aan om braaf te worden, 
En wijst mij 't pad der deugd. 
'k Zie, hoe hij tot den laten avond, 
Van dat de dag begint, 
Voor moederlief en voor ons allen 
Met vlijt het kostje wint. 
 
Ik zal, als vader oud zal worden, 
En 't werk niet meer mogt gaan, 
Hem helpen - al moest dan het bloed ook 
Mij voor de nagels staan. 





{==94==} {>>pagina-aanduiding<<}

Eerlijkheid.


‘Drie om een cent de peren!’ 
't Zijn peren heel wat mans, 
't Zijn dubble groote jutten: 
Dat is een buitenkans! 
'k Zal zeggen aan mijn moeder, 
Dat van dit boodschap-geld 
Ik centen heb verloren, 
Of zij heeft mis geteld. - 
‘Drie om een cent de peren!’ 
Roept Lijsbet van den Es, 
‘Drie om een cent de jutten!’ - 
Ja! twee maal drie is zes; 
Twee centen moeten vliegen, 
Twee centen van het brood: 
Ik zeg, 't is opgeslagen, 
Dan loop ik minder nood. 
De peren zijn zoo lekker! 
Kom, 'k neem een kort besluit, 
Ik zal er zes van nemen: 

{==95==} {>>pagina-aanduiding<<}

Twee centen maakt niet uit! 
Maar...., 'k heb nog nooit gestolen, 
En zoo word ik een dief: - 
Ik, stelen van mijn moeder? 
Neen, 'k heb haar veel te lief. - 
Neen, Lijsbet! 'k neem geen peren, 
't Geld komt mijn moeder toe; 
'k Ben nog geen dief geworden. 
Zou 'k stelen van mijn moe? 
 
‘Hier, jongen!’ sprak de koopvrouw, 
Voor dat hij haar verliet: 
‘Hier, neem er voor uw braafheid 
Een half douzijn voor niet!’ 





{==96==} {>>pagina-aanduiding<<}

Touwtje springen.


Als ik touwtje spring, 
Denk ik aan een kring, 
Waarin allen zweven. 
Want als in een bogt 
Loopt onze aardsche togt, 
't Is het beeld van 't leven 
 
Ook zoo snel en vlug, 
Nimmermeer terug, 
Wijkt de dag van heden. 
Zoo verdwijnt elk uur, 
't Jaar, zoo lang van duur, 
Wordt ook eens verleden. 
 
Als ik zoo den tijd 
Nooit terug zie keeren, 
Wil ik werkzaamheid 
Van mijn touwtje leeren. 





{==97==} {>>pagina-aanduiding<<}

Het spreeuwen-nest.


gerrit. 
Kom, Bart! niet langer meer te dralen; 
Ga stilletjes een ladder halen, 
En zet hem tegen 't dak. 
Ik heb al weêr de jonge spreeuwen, 
Dáár bij die pannen, hooren schreeuwen; 
Ik haal ze met gemak. 
 
Gij kunt, wanneer gij stil zult zwijgen, 
Dan voor uw helpen ook wat krijgen: 
Aan u geef ik er twee. 
Mij dunkt, daar hebt ge niets op tegen; 
Kom, vlug een ladder nu gekregen! 
bart. 
Neen, Gerrit! 'k doe niet meê! 

{==98==} {>>pagina-aanduiding<<}

gerrit. 
Niet meê? Wel nu, mijn beste maatje! 
Hoor dan eens naar een ander praatje: 
Als gij uw hulp mij biedt, 
En mij een ladder hier wilt halen, 
Ik zal het u met drie betalen. 
bart. 
Neen, Gerrit! 'k doe het niet. 
gerrit. 
Wel, bangert! waarom zoo te schromen? 
Kan vader ooit er achter komen? 
Wij steken ze immers weg. 
Ik zal de spreeuwen goed verstoppen: 
'k Zie kans, om vader wel te foppen. 
bart. 
Ik blijf bij 't geen ik zeg. 
 
Foei, Gerrit! foei! gij moest u schamen, 
Om zulke plannen te beramen, 
Daar vader 't ons verbood. 
Hij liet zich immers strakjes hooren: 

{==99==} {>>pagina-aanduiding<<}

‘Als gij die vogels gingt verstoren, 
Zij waren spoedig dood. 
 
‘En dan die vader en die moeder, 
Die beide vliegen om het voeder: 
Zij stierven van verdriet. 
Denkt eens, als gij werdt weg genomen, 
Om nooit weêr bij mij t'huis te komen..... 
Dus, jongens! doet het niet.’ 
 
En daarom, Gerrit! laat het blijven. 
Gewis zou vader ons bekijven, 
Wanneer men hem bedroog. 
Daarbij, al konden wij, door liegen, 
Soms vader voor een' keer bedriegen; 
Op alles is Gods oog. 
 
Neen, Gerrit! laat u door mij raden: 
Zorg, dat gij nimmer wreede daden 
Aan mensch noch dieren doet. 
Een wreedaard toch is te verfoeijen. 
gerrit. 
Ja, Bart! ik zal ze laten broeijen. 
't Is waar, uw raad is goed. 





{==100==} {>>pagina-aanduiding<<}

De tong.


Onbesuisd en woest van aard 
Rent het groote, sterke paard 
Door de klaverweiden. 
Niets weerhoudt zijn snellen vaart, 
't Schudt de manen, 't zwaait de staart, 
Niemand kan 't berijden! 
 
Maar zoodra het klein gebit 
In zijn bek bevestigd zit, 
Als een vaste beugel, 
't Zelfde dier gaat wel te vreên, 
Waar men 't leidt, geduldig heen; 
't Volgt gedwee den teugel. - 
 
Groote schepen, log en zwaar, 
Slingrend op de woeste baar, 
Door den storm besprongen, 
Worden, hoe bezwaard van last, 
En hoe hoog van tuig en mast, 
Door een roer bedwongen. 

{==101==} {>>pagina-aanduiding<<}

Zoo ook is het met het lid, 
Kindren! dat in 't mondje zit. 
't Is wel klein te noemen, 
Als ge uw tongetje beziet, 
Maar bedenkt, wat kan het niet 
Groote dingen roemen. 
 
Wat verstand en hart besluit, 
Spreekt de tong in woorden uit: 
Alles geeft zij namen. 
Zij maakt wetten, wijd en zijd, 
Door haar wordt het regt bepleit, 
Legers roept zij zamen. 
 
Zij temt woestheid en geweld, 
Zij schenkt leeuwenmoed den held, 
Kracht tot overwinnen. 
Zij brengt al wat is geweest 
En de toekomst voor den geest, 
Eeuwen ons te binnen. 
 
Doch die tong is soms een vuur: 
't Vonkje, eerst klein, dat op den duur 
Breed zich gaat verlengen. 
Dat in eenen laaijen gloed 
Hoopen houts verteren doet, 
Alles gaat verzengen. 

{==102==} {>>pagina-aanduiding<<}

Zoo ook is de tong een kwaad, 
Als zij zich verleiden laat 
Tot het logenspreken; 
Als zij lastert, hoont en smaadt, 
Of door snood en valsch verraad 
Driften doet ontsteken. - 
 
't Roofdier met zijn sterke tand 
Kan men nog met ijzren band, 
Of door ketenen klemmen; 
Doch de tong, die achterklapt 
Of slechts zotte woorden snapt 
Is schier niet te temmen. 
 
Breekt de slang haar kaken op; 
Trekt den angel uit den kop! 
Nooit zal ze u meer deren. 
Maar het doodende venijn, 
Dat er in de tong kan zijn, 
Is niet af te weren. 
 
Van die tong stroomt zegen af, 
Op die tong kleeft vloek en straf. 
Nu hoort men God roemen, 
Dan weer treft verdoemenis 
't Schepsel, dat Gods maaksel is 
En zijn beeld te noemen. 

{==103==} {>>pagina-aanduiding<<}

Past dus op dat kleine lid, 
Kindren! dat in 't mondje zit. 
Maakt de spreuk u eigen, 
Die zoo velen heeft gebaat 
En weêrhouden van het kwaad: 
‘Hooren, zien en zwijgen!’ 
 
Bidt, dat ieder ijdel woord 
Op uw tong nog word' gesmoord, 
U niet moog' ontglippen. 
Smeekt: ‘o God: maak mij bedacht! 
Zet Gij, Heer! een deur en wacht 
Voor mijn mond en lippen!’ 





{==104==} {>>pagina-aanduiding<<}

De kleine sprokkelaarster.


't Is koud en guur, de grond is nat, 
De regen stroomt op 't dorre blad 
Langs tak en struiken neder. 
De wind blaast langs mijn kaken heên; 
'k Ben ver van huis, ik ben alleen. 
Hoe vreeselijk is het weder! 
 
Het duister valt, mijn pak is zwaar, 
Maar 'k heb mijn vrachtje bij elkaar; 
Ik deed het voor mijn' vader. 
'k Bemin hem nu, na moeders dood, 
Nog eens zooveel, nog eens zoo groot: 
Want ik heb niemand nader. 
 
Ik zag het, o! hij was zoo koud: 
De haard was leêg, er was geen hout; 
Ik dacht: ‘Ik zal wat halen!’ 
'k Wil alles voor mijn' vader doen: 
En hij zal 't strakjes, met een' zoen, 
Mij zekerlijk betalen. 

{==105==} {>>pagina-aanduiding<<}

'k Heb alles van den grond geraapt, 
Niets onbehoorlijks weg gekaapt, 
Geen boomgewas geschonden. 
Men mag aan ander mans plantsoen 
Geen nadeel en geen schade doen: 
O neen, dan doet men zonde. 
 
Ja, 'k deed ook nu mijn' pligt als kind, 
Voor vader, die mij zoo bemint; 
Nu kan hij zich verwarmen. 
Het weêr is guur, de wind is koud, 
Ik dank U, God! Gij geeft ons hout. 
Gij zijt de hulp der armen. 





{==106==} {>>pagina-aanduiding<<}

Twee arme meisjes.


mietje. 
'k Moet met slechte kleeren loopen, 
'k Heb geen geld om iets te koopen, 
Hier een scheur, dáár zit geen band! 
'k Draag een jak met winkelhaken; 
Moeder wil het niet meer maken, 
Daarom loop ik zoo tot schand. 
naatje. 
Gij kunt zelf uw goed verstellen, 
En nu moet ge niet vertellen, 
Dat uw moeder schuldig is. 
Om uw slordigheid te weren 
En uw traagheid af te leeren, 
Weigert zij het u gewis. 
 
'k Hoorde gistren haar nog zeggen: 
‘Hier moet gij een stootkant leggen, 

{==107==} {>>pagina-aanduiding<<}

Daar zet gij dit lapje in! 
Mie! kom hier, stop vlug die gaten!’ 
Maar ge liet uw moeder praten, 
En het was niet naar uw zin. 
 
mietje. 
Ja, 't is waar, ik mag niet klagen. 
Nu dan, 'k zal aan moeder vragen, 
Of ik naald en garen mag. 
'k Naai mijn jak met nette steken; 
Dan zal ieder van mij spreken: 
‘Mie komt knapjes voor den dag!’ 





{==108==} {>>pagina-aanduiding<<}

Het schoolgaan.


‘Was ik,’ sprak Arie: ‘baas in 't land, 
Zoo als nu onze koning, 
Ik maakte dan van iedre school 
Een groote boerenwoning. 
De leijen moesten uit haar lijst, 
Tot dekking van de kerken; 
De grifjes werden afgeschaft, 
Om sommen uit te werken. 
Ik ruimde ook al de boeken op, 
Behield alleen de prenten, 
En kreeg voor 't groote, zwarte bord 
Een heele hand met centen. 
Dat zou een pret zijn: nooit een boek 
Te spellen noch te lezen, 
En nooit een letter op 't papier; - 
Dat zou een vreugde wezen!’ 
 
‘Neen!’ zeî johan de winkelknecht, 
Tot wien hij had gesproken: 

{==109==} {>>pagina-aanduiding<<}

‘Neen, jongen! wensch de school niet weg! 
Ik was er van verstoken. 
'k Had in mijn jeugd het voorregt niet, 
Dat nu elk kind mag smaken: 
En ken niet eens het A B C, 
En kan geen sommen maken. 
Een ander schrijft, zoo knap en vlug, 
Een boodschap op zijn leitje; 
En ik behelp mij met een plank 
En met een boerenkrijtje. 
Moet ik soms pakjes, doozen, kist 
Of brieven gaan bestellen: 
Ik kan daarvan niet één adres, 
Niet ééne letter spellen. 
Ik loop zoo dikwijls dan verkeerd, 
En hoor mij lomperd heeten; 
Was ik, als gij, op school geweest, 
Ik zou het beter weten. 
De lange winteravondtijd: 
Zou niet vervelend wezen: 
Zoo gaarne zou ik eens een boek, 
Vooral den bijbel lezen. 
Neen, jongen! wees toch niet zoo dwaas, 
Uw schoolgaan te beklagen, 
Geloof mij, 't zal in later' tijd, 
Veel blijde vruchten dragen.’ 





{==110==} {>>pagina-aanduiding<<}

Het dankbare Antje.


Lieve God! Gij zijt zoo goed! 
Heb ik al geen' overvloed, 
Zoo als 't rijke kind; 
'k Heb toch nog zoo veel gekregen, 
'k Dank U voor uw liefde en zegen: 
God, die mij bemint! 
 
Menig kindje, ruim zoo arm, 
Zie ik, al is 't koud of warm, 
Blootsvoets henen gaan. 
En ik heb mijn wollen sokjes, 
Ja, 'k heb nog twee onderrokjes 
En mijn klompjes aan. 
 
Onze woning is wel klein, 
Maar toch zindelijk en rein, 
En ook groot genoeg. 
Gij deedt mij de gunst verwerven, 
Dat ik nooit op straat moest zwerven, 
Nooit een centje vroeg. 

{==111==} {>>pagina-aanduiding<<}

'k Heb een stroobed, maar 't is zacht; 
'k Slaap zoo rustig elken nacht; 
Ik heb spijs en drank. 
Zoo vele arme kleine schapen 
Moeten op de planken slapen. 
God! ik zeg u dank. 
 
In den schotel, op mijn bord, 
Krijg ik nog de warme gort, 
Die mijn' honger stilt; 
En dan brood nog tusschen beiden: 
Ik heb geen gebrek te lijden. 
God! wat zijt gij mild. 





{==112==} {>>pagina-aanduiding<<}

De ware rijkdom.


't Is geen pracht noch overvloed, 
't Is geen geld en 't is geen goed, 
Dat ons rijk doet zijn. 
't Is geen goud, noch schoon juweel, 
't Is geen koninklijk fluweel, 
't Is geen zwaar satijn. 
 
Deugd alleen, zietdaar de schat, 
Die ooit groote waarde had 
En ons rijk doet zijn. 
Zij woont soms in 't arme kluis, 
Zij versiert het grove buis, 
't Pak van bombazijn. 
 
Wilt gij weten, hoe die deugd, 
Kindren! in uw vroege jeugd 
U reeds rijk doet zijn? 
O, vermijdt dan steeds het kwaad, 
En volgt dezen goeden raad: 
Houdt 't geweten rein! 





{==113==} {>>pagina-aanduiding<<}

God.


de kleine vraag-al. 
‘Lieve vader! 'k zie zoo veel, 
Daar ik niets van vat. 
'k Dacht er aan, toen ik zoo straks 
't “Heere, zegen!” bad. 
 
's Winters staan de boomen kaal, 
Als een takkebos; 
En er is geen groen te zien: 
Hier en daar wat mos. 
 
En wanneer dan 't voorjaar komt, 
En de zonnegloed, 
Zie! dan zijn er blaadjes aan. 
Vader!..... wie dat doet? 
 
Zijn die blaadjes dor en droog, 
Groeijen de appels niet; 

{==114==} {>>pagina-aanduiding<<}

Vader! zeg, wie is het toch, 
Die ze dan begiet? 
 
Gij strooit zaadjes in den grond, 
Als een speldenknop; 
En, wanneer men dan wat wacht, 
Staan er bloempjes op! 
 
Gij doet in den ochtendstond 
't Venster los;.... maar zeg, 
Vader! wie schuift voor de zon 
Toch de luiken weg? 
 
Moe steekt, met een' zwavelstok, 
Lamp of kaarsen aan; 
Maar wie heeft het daar zóó hoog 
In de lucht gedaan? 
 
Daar kan de lantarenman 
Met geen ladder bij: 
Zie! die lichtjes, vader! dáár, 
Allen branden zij.’ 
de vader. 
‘Kind! dat alles doet die Heer, 
Tot wien gij daar badt, 
Vóór dat gij uw kroesje naamt 
En uw boteram at. 

{==115==} {>>pagina-aanduiding<<}

Alles, kindlief! komt van Hem, 
Alles wat er leeft; 
Niets, wat gij bedenken moogt, 
Dat die Heer niet geeft. 
 
Hij bestuurt al wat gij ziet: 
Niets, dat Hij niet doet. 
O, die Vader is zoo wijs, 
En daarbij zoo goed! 
 
Hij bestuurt al wat gebeurt, 
Regelt ieders lot. 
Wilt gij weten, wie het is? 
Lieve kind! 't is - God.’ 





{==116==} {>>pagina-aanduiding<<}

Jaap de diender.


flip. 
‘'k Ben zoo bang voor Jaap den diender, 
Met zijn sabel en zijn' stok: 
Want hij pakt de kinders mede, 
Sluit hen in een donker hok. 
Jan, kom hier! laat ons gaan loopen. 
Zie! daar komt hij uit die steeg. 
'k Zou niet gaarne willen hebben, 
Dat hij me aan de kleêren kreeg.’ 
jan. 
‘Malle jongen, wees zoo dwaas niet! 
Waarom zoo voor Jaap bevreesd? 
Is hij, Flip! - ik zou 't haast denken! - 
U al eens aan 't lijf geweest? 
Jaap laat altijd brave kindren 
Vrij en ongehinderd gaan; 
Maar die Jaap den diender vreezen, 
Hebben stellig kwaad gedaan.’ 

{==117==} {>>pagina-aanduiding<<}

flip. 
‘'k Speelde laatst eens - en 't was zondag! - 
Achter onze doornenheg. 
Jaap kwam aan en nam de knikkers, 
Mijn albasten knikkers, weg, 
Ook een stuiter en mijn centen; 
En hij deelde, tot besluit, 
Jan! aan ieder van de jongens, 
Ook aan mij, een oorvijg uit. 
Daarom wil ik liefst hem mijden. 
'k Ben zoo bang, als Jaap mij vindt, 
Dat hij soms mij op zou pakken, 
Als een stout, ondeugend kind.’ 
 
Flip liep langs een achterstraatje, 
En hij zag gedurig rond; 
Jan begon met Jaap een praatje, 
Streelde zelfs des dienders hond. 
 
Hij, die kwaad doet, is in vreezen, 
Is onrustig van gemoed; 
Maar hij zal niet angstig wezen, 
Die alleen het goede doet. 





{==118==} {>>pagina-aanduiding<<}

Lijsje had wel mogen zwijgen.


lijsje. 
‘Wat was die Neel weêr dom! 
Zij wist - begrijp eens, Moe! - zij wist niet op te trekken, 
Bij 't maken van haar som. 
Zij kon maar niet ontdekken: 
Twee van de tien is acht!’ 
de moeder. 
‘Is 't daarom, dat gij lacht? 
Foei! 'k Hoor niet graag dat lagchend snappen. 
Komt gij nog van ons Neeltje klappen, 
Die jonger is dan gij? 
Wil ik u ook eens wat vertellen? 
Gij wist geen letter nog te spellen, 
Toen ge ouder waart dan zij!’ 
 
Die op eens anders domheid ziet, 
Is doorgaans zelf de knapste niet. 





{==119==} {>>pagina-aanduiding<<}

De vink.


hein. 
‘Dat is een geluk! 
'k Heb een mooije kruk 
En een vink gekregen. 
Kijk! hij vliegt ter degen 
Al zijn garen uit. 
Hoor eens, hoe hij fluit! 
 
Was ik ook een vink, 
Frans! dan zag ik flink 
Over al de boomen; 
Ik kon hooger komen, 
Dan den lagen grond; 
'k Vloog, als hij in 't rond.’ 
frans. 
‘Maar een tralie-kooi 
Vind ik minder mooi. 
Liever vrij gebleven, 
Dan zoo hoog te zweven. 
Hoe gij neêrwaarts ziet, 
Vinkje! 'k ruil toch niet.’ 





{==120==} {>>pagina-aanduiding<<}

Het verloren beursje.


't Arme Saartje vond een beursje, 
Goed gevuld met zilvergeld: 
't Had wel zestien gulden waarde, 
't Knipje nog niet meê geteld. 
‘Dit was prijs!’ zoo zult ge zeggen, 
Maar zoo dacht ons Saartje niet. 
Zij ging vlijtig onderzoeken, 
Wie het beursje vallen liet. 
Zij schelt rond aan alle huizen 
Van de buurt, en vraagt beleefd, 
Of er een van de bewoners 
Soms ook iets verloren heeft? 
En liet zij het hierbij blijven? 
Neen: dit was haar niet genoeg. 
Zij loopt naar een modewinkel, 
Waar zij weêr hetzelfde vroeg. 
Juist ontvangt men daar een boodschap 
Van een dame, die niet wist, 
Of zij 't daar had laten liggen, 
Maar dat zij haar beursje mist. 
Aanstonds loopt nu Saar er henen, 
Want de goede brave meid 

{==121==} {>>pagina-aanduiding<<}

Wil verheugd het wedergeven, 
Helpen uit de onzekerheid. 
‘Lieve kind!’ zoo sprak de dame, 
Toen zij alles had gehoord, 
‘Zulke meisjes, die zoo braaf zijn, 
Help ik gaarne zelve voort. 
'k Heb een kindermeisje noodig, 
En al zijt ge nog wat klein, 
'k Heb van u een gunstig denkbeeld, 
Zoudt ge hier wel willen zijn?’ 
't Vrolijk lachje was het antwoord, 
Door een knikje vergezeld. 
Toen naar moeder toegevlogen 
En haar 't blijde nieuws verteld. - 
Nu deelt Saar in ieders achting, 
Is bemind door haar mevrouw, 
En verkreeg dus ruim belooning 
Voor haar braafheid en haar trouw. 
Zij zag in 't vervolg van 't leven, 
Dat, wat ons ontzinke of vall', 
d' Eerlijkheid het langst zal duren 
En tot zegen worden zal. 
 
't Is nu zeven jaar geleden, 
Het bevalt haar op den duur, 
En, begrijpt eens, lieve meisjes! 
Zij trekt tachtig gulden huur. 





{==122==} {>>pagina-aanduiding<<}

Het kleine huismoedertje.


'k Houd zoo veel van Moetjelief, 
Nooit hoeft zij te vreezen, 
Dat ik haar niet tot gerief, 
Tot gemak zou wezen. 
 
's Morgens neem ik eerst een kom, 
'k Wil behulpzaam worden, 
'k Wasch voor haar de kopjes om, 
Of ik droog de borden. 
 
Dan de tafel nog geleêgd, 
'k Vouw het tafellaken, 
En de kruimels aangeveegd, 
Om 't niet vuil te maken. 
 
'k Zet de naaimand op den vloer, 
'k Breng haar alles nader. 
Zij zoomt zakdoeken voor broêr, 
Ik een das voor vader. 

{==123==} {>>pagina-aanduiding<<}

Of ook wel, dat zij begeert 
't Breigoed voor de kinderen; 
Moeder heeft mij al geleerd, 
Hoe 'k een hiel moet minderen. 
 
'k Moet ook nog van tijd tot tijd 
't Kleine broêrtje wiegen. 
Zij noemt mij haar vlugge meid; 
'k Zou ook voor haar vliegen. 
 
'k Zoek zoo doende, 't valt mij ligt, 
't Werk met haar te deelen. 
Neen, die dure kinderpligt 
Zal mij nooit vervelen. 
 
Moeder zegt: ‘Met vlijt en trouw, 
En geen tijd verknoeijen, 
Kan er eerst een knappe vrouw 
Van een meisje groeijen.’ 





{==124==} {>>pagina-aanduiding<<}

Het opengeslagen bijbelsch prentenboek.


willem. 
‘Zie eens, Jan! daar ligt een kindje. 
Kijk eens, op die mooije plaat. 
Die daar bij zit, schijnt de moeder; 
Dát de vader, die daar staat. 
En dan nog een aantal mannen 
Steken hunne handen uit, 
Knielen bij het kindje neder. - 
Jan! wat dit toch wel beduidt?’ 
jan. 
‘'k Zal 't u zeggen. 't Kind is Jezus, 
Die voor ons ter wereld kwam, 
Die de menschen altijd leerde, 
Kindren in zijne armen nam; 
Die zoo magtig, wijs, weldadig, 

{==125==} {>>pagina-aanduiding<<}

Zoo gehoorzaam zich gedroeg, 
En een' ieder troost verleende, 
Wie Hem raad en bijstand vroeg; 
Jezus, dien ge in windsel-doeken 
Hulpbehoevend liggen ziet. - 
Moet Mimietje 't ook eens kijken? 
Ziet ge 't lieve kindje niet? 
Als ge, zoo als wij, naar school gaat, 
En al in de boeken leest, 
Zal Mimietje 't ook begrijpen, 
Wie die Jezus is geweest.’ 
mimietje. 
‘Dat klein broêrtje?.... Jan?’ 
jan. 
‘Neen, meidlief! 
't Kind, dat gij op 't prentje ziet, 
Was eens 't allerbraafste kindje; 
't Is ons kleine broêrtje niet. 
't Was een kindje, dat zijne ouders, 
Meer dan eenig ander kind, 
Steeds in alles heeft gehoorzaamd, 
God in alles heeft bemind.’ 
willem. 
‘Zeg eens, Jan! wat doen die mannen 
Met die stokken daar toch bij?’ 

{==126==} {>>pagina-aanduiding<<}

jan. 
‘Die?.... 't Zijn herders, vrome menschen; 
Zij zijn over 't kindje blij. 
Zij bewaakten hunne kudde, 
In den nacht, op 't open veld; 
En dat Jezus was geboren 
Had een engel hun verteld. 
Ook een aantal andere englen 
Daalden op deez' aarde neêr, 
En die zongen toen een loflied: 
De aard' zij vrede, God zij eer! 
Daarop gingen deze herders 
Aanstonds naar het kindje zien, 
En het hunne liefde en eerbied, 
Dankbaar hunne hulde biên. 
Ziet gij wel, met hoeveel vreugde 
Zij het oog ten hemel slaan, 
Met verbazing neder knielen, 
En daar opgetogen staan?’ 
suze. 
‘'t Heeft niets van eene kinderkamer: 
Ziet! hier staat een groote hond, 
Dáár een muur van dikke steenen, 
En het stroo ligt op den grond. 
'k Zie geen tafel en geen stoelen, 
't Is geen zolder, maar een dak, 
En het kind ligt in geen wiegje, 
't Heeft veel van een' houten bak.’ 

{==127==} {>>pagina-aanduiding<<}

jan. 
‘Ja, dat wil ik best gelooven: 
Want het was een herdersgrot, 
Waar eens Jezus werd geboren. 
Jezus had een droevig lot! 
't Was een veestal, die den Heiland 
Tot verblijf was toegezegd; 
In een' voederbak, een kribbe, 
Werd het kindje neêr gelegd. 
Zoo gering en zoo behoeftig 
Was op aarde zijn begin, 
En zoo nedrig en eenvoudig 
Trad hij deze wereld in. - 
Maar nu weten nog de kleintjes 
Van dit plaatje niet genoeg; 
Nu moest onze Karel zeggen, 
Welk een' naam de moeder droeg?’ 
karel. 
‘'t Was Elisabeth.....’ 
jan. 
‘Mis, vriendje!’ 
karel. 
‘Neen, ik zeg het nog verkeerd. 
'k Weet het beter: want nog onlangs 

{==128==} {>>pagina-aanduiding<<}

Heeft Papa het mij geleerd. 
't Was Maria.’ 
jan. 
‘En de vader?’ 
karel. 
‘Die heet juist zoo als die broêr, 
Die, toen hij weer uit den put was, 
Naar Egypte henen voer.... 
Jozef was het. Ja, nu ziet ge, 
Ken ik de geschiedenis. 
Dit is Jozef, dat Maria, 
'k Weet, dat 't kindje Jezus is. 
'k Weet er dit nog van te zeggen, 
Dat wij ook zoo braaf en zoet, 
Als dit kindje, moeten leven.’ 
jan. 
‘En wanneer men dit ook doet, 
Zal men, even als eens Jezus, 
Deelen in de gunst van God 
En in de achting van de menschen, 
En men smaakt een rein genot. 
Volgen wij, als brave kindren, 
't Voorbeeld, dat ons Jezus geeft. 
Dan ook zullen wij Hem volgen 
In den hemel, waar Hij leeft.’ 





{==129==} {>>pagina-aanduiding<<}

De rijke Alex.


Alleenspraak van een behoeftig kindje.


Wel, wat een speelgoed heeft Alex, 
Die rijke jongeheer! 
En toch heeft hij nog nooit genoeg, 
En wil hij altijd meer. 
Dat hobbelpaard met langen staart 
En manen om den kop, 
Het staat verschoven in een hoek, 
Hij rijdt er zeldzaam op. 
Die troep soldaten, o, zoo mooi! 
Die tamboer, met zijn trom; 
Ik zou ze zetten in 't gelid, 
Hij ziet er niet naar om. 
Die doos met huizen, kerk en boom, 
En schapen langs een heg; 
Hij heeft de helft niet opgezet, 
Of smijt het weder weg. 
Die ark van Noach: paar aan paar 

{==130==} {>>pagina-aanduiding<<}

Liet ik die dieren gaan, 
Maar hij zit liever, als hij speelt, 
De pooten stuk te slaan. - 
Wel heb ik zoo veel speelgoed niet, 
't Is maar een enkel stuk, 
Maar 't mooi brengt ons geen blijdschap aan, 
En veelheid geen geluk. 
Ik ben tevreden met het mijn, 
Al heeft een ander meer. 
Ik ben veel rijker dan Alex, 
Die rijke jongeheer. 






{==131==} {>>pagina-aanduiding<<}

Het ledige vat.


'k Zag op de kaai een ledig vat, 
Waaruit men wijn of ander nat 
Had afgetapt, of uitgeschonken. 
En sloeg men op die leege ton, 
Het bonste, dat men 't hooren kon, 
't Was of er turksche trommen klonken. 
Het gaf een dof en zwaar geluid, 
En toch was al het vocht er uit. 
 
Zoo zag ik ook een grooten troep 
Van kinderen vliegen op een stoep; 
Ik hoorde 't razen, schreeuwen, tieren. 
Een deel was meer vooruit gesneld, 
En maakte zulk een woest geweld, 
Als waren 't losgebroken stieren. 
En telkens als 't geschreeuw begon, 
Zoo dacht ik aan die leege ton. 

{==132==} {>>pagina-aanduiding<<}

En, vraagt gij, kinderen! waarom dat, 
Ik juist zoo dacht aan 't leege vat? 
'k Wil u daarvan de reden zeggen, 
En 't met één woord u uit gaan leggen. 
 
Die schreeuwt en vloekt en tiert en sart, 
Geeft blijken van een ledig hart. 
 
Die raast als van 't verstand beroofd, 
Geeft blijken van een ledig hoofd. 





{==133==} {>>pagina-aanduiding<<}

Het blijde avonduur.


Als vaders werk is afgeloopen 
En de avondtijd is daar, 
Dan komt hij t' huis, vindt ons te zamen, 
En alles kant en klaar. 
 
Hij geeft dan moeder en ons allen, 
Vóór dat hij iets zal doen, 
Zelfs nog vóór dat hij zal gaan zitten, 
Altijd een avondzoen. 
 
Het kleine Mietje brengt zijn sloffen 
En zet ze bij den haard, 
En Willem haalt het boek van 't kastje, 
Vol platen en een 
 
Kees zoekt waar vader is gebleven, 
En allen zijn wij blij, 

{==134==} {>>pagina-aanduiding<<}

Als wij dien goeden vader t' huis zien, 
Met moederlief er bij. 
 
Kee klimt terwijl naar 't hooge plankje 
Om 't kistje met tabak, 
En ik zoek naar zijn korte pijpje, 
't Zit in zijn regter zak. 
 
Dan lacht die goede, beste vader, 
En zegt: ‘'k begrijp het wel! 
Gij wilt vast, dat ik wat zal lezen 
En daarbij wat vertel?’ 
 
Wij allen klappen in de handen, 
Want onze vreugd is groot, 
Wij dansen rond zijn stoel van vreugde, 
En klimmen op zijn schoot. 
 
Dan leert hij ons en laat ons lagchen, 
Dan legt hij alles uit; 
Tot eindelijk de klok van achten 
De gansche pret besluit. 
 
o Lieve, goede, beste vader! 
Gij zijt ons zoo veel waard, 
Gij geeft ons zoo veel vrolijke uurtjes, 
Blijft lang voor ons gespaard! 





{==135==} {>>pagina-aanduiding<<}

Hoe men tevredenheid kan leeren.


Piet was immer ontevreden. 
Waar kwam dit toch wel van daan? 
Zag hij iemand henentreden, 
Met veel fraaijer kleêren aan, 
Met veel opschik aan de leden, 
Met een' rok, zoo fijn en zacht, 
En gemaakt naar later sneden; 
't Was, dat Pietje knorrig dacht: 
Ik draag vrij wat minder stof. 
Zie! wat is mijn buisje grof! 
 
Kees, zijn broêr, was daarentegen 
Altijd opgeruimd en blij; 
Zag die soms, in straat en stegen, 
Menschen, armer nog dan hij, 
Die, half naakt, een aalmoes kregen, 
Klappertandend van de kou, 
En om brood en huis verlegen; 
Hij dacht, hoe het wezen zou, 

{==136==} {>>pagina-aanduiding<<}

Als hij ook zoo was in nood, 
En geen' woning had noch brood. 
 
Wil men 't morren steeds ontwijken, 
Ontevredenheid ontvliên; 
Men moet niet naar meerdren kijken, 
Nooit met hen zich vergelijken, 
Maar slechts naar zijn mind'ren zien. 





{==137==} {>>pagina-aanduiding<<}

Was ik maar wat kleiner.


Jongensklagt.


Altijd langer, grooter worden! 
Nooit is mij mijn broek van pas. 
Kwam er maar een eind aan 't groeijen! 
'k Wou, dat ik wat kleiner was! 
 
'k Heb er in de school zoo'n last van: 
't Is: ‘wel, weetje dat nog niet? - 
Al zoo groot, en dan niet wijzer!’ 
Is ook daar het oude lied. 
 
Onlangs hadden wij vacantie, 
En papa moest juist op reis; 
Graag had hij mij meê genomen, 
Maar het liep te duur in prijs. 
 
Willem van hier naast is ouder, 
't Scheelt voor 't minst een maand of acht, 

{==138==} {>>pagina-aanduiding<<}

Maar betaalt, omdat hij klein is, 
Op de stoomboot halve vracht. - 
 
'k Moest - ik dacht: ‘een prettig daagje!’ - 
Laatst bij tante Saar op thee; 
Maar wat liep het aklig tegen, 
't Viel mij in 't geheel niet meê. 
 
'k Mogt er bij de heeren zitten, 
'k Maakte daar zoo'n mal figuur, 
'k Liep er, als een boodschapsjongen, 
Met een pijp, tabak en vuur. 
 
‘'t Is pleizierig!’ sprak mijn tante, 
‘'t Geeft gemak in 't huisgezin, 
Als de kinders grooter worden!’ - 
'k Vond er niets pleizierigs in. 
 
‘Een cigaartje?’...... Tante zag het, 
Hoe ik er naar grijpen dorst. 
Aanstonds kwam de contra orde: 
‘'t Is nadeelig voor zijn borst!’ 
 
‘Dertien jaren?’ hoorde ik zeggen, 
‘Hoe! nog dertien jaren pas!...’ 
'k Werd door iedereen bekeken, 
Of ik een giraffe was. 

{==139==} {>>pagina-aanduiding<<}

En het trommeltje met lekkers 
Ging slechts bij de dames rond. 
'k Was te groot voor bitterkoekjes, 
't Zoet was schaadlijk voor mijn mond. 
 
'k Mogt mij zelfs niet vrij bewegen, 
Of het was: ‘zit niet zoo schuin!’ 
Was ik maar bij Piet en Willem, 
En bij Gerrit in den tuin! 
 
Maar dan zou het ook weêr wezen: 
‘Lummel! waar kom jij van daan? - 
Ooijevaar met lange pooten! 
Wil je op onze stelten staan!’ 
 
'k Word door ieder uitgelagchen, 
Waar ik ook mijn beenen zet. 
'k Ben te klein voor tafellaken, 
En te groot voor een servet. 






{==140==} {>>pagina-aanduiding<<}

De druiloor.


frits. 
‘Hoe staat toch die Albert in zoon' slechten reuk?’ 
leendert. 
‘Als Meester er bij is, dan houdt hij zich leuk, 
Dan kijkt hij maar voor zich, of gluipt om zich heen. 
De stille bedaardheid, de braafheid alleen! 
Maar, als die weêr weg is, wat heeft hij een praat! 
Dan ziet men hem vechten en schreeuwen langs straat.’ 
frits. 
‘Nu weet ik, waarom men dien Albert zoo ducht, 
Geen wonder, een druiloor wordt altijd ontvlugt! 
Ik wacht mij voor 't snaakje, daar 'k hem niet vertrouw.’ 
leendert. 
‘O, jongen! hij heeft ze zoo achter zijn mouw!’ 





{==141==} {>>pagina-aanduiding<<}

Het bokje.


‘Moe!’ sprak Kees, ‘'t is toch vervelend 
Voor mijn bokje op den duur; 
Nooit verandering van eten, 
Op het veld en in de schuur. 
't Blijft voor 't dier, zoo als het was; 
Nooit iets anders - altijd gras. 
 
Is het voorjaar, wordt het zomer, 
Was het herfst of winter dag, 
Nooit kreeg hij iets anders voor zich; 
Alles gras, al wat hij zag. 
's Winters maakt het wat verschil: 
Als het gras niet groeijen wil. 
 
Maar hij krijgt toch gras te kaauwen, 
Al is 't afgemaaid en droog. 
Gras en hooi zijn bijna 't zelfde, 
Wat men daarvan zeggen moog! 
't Zelfde voor mijn kleinen bok, 
Op het land of in zijn hok.’ 

{==142==} {>>pagina-aanduiding<<}

‘Jongen!’ liet zijn moeder volgen, 
‘Zou het in de daad zoo zijn? 
Altijd voor hem 't zelfde eten? - 
't Is bij u alleen maar schijn. 
Bij de grasjes die hij at, 
Was ook 't lekk're klaverblad. 
 
En die honderd andr'e plantjes, 
Die hij plukte van den grond, 
En de bloempjes van de velden 
Stak hij mede in zijn mond. 
Daarbij kreeg hij uit den hof 
Nog het kool- en wortellof. 
 
Gij ook krijgt verschillend eten, 
Nu eens vleesch en dan weer visch, 
Schoon het brood een daaglijksch voedsel, 
Een voornaam bestanddeel is; 
Maar, wat ook op tafel kwam, 
Gij lust graag uw boterham.’ 





{==143==} {>>pagina-aanduiding<<}

Moeders leesuur.


Stil wat, jongens! Moe begint 
Uit uw boekje voor te lezen. - 
Jansje! geef aan 't kleine kind 
Speelgoed, daar het zoet moet wezen. 
Laat het niet meer schreeuwen gaan; 
Want dan hebben we er niets aan. 
 
Karel kwam van 't ander end 
Met een stoofjen aan geloopen. 
Hij lijkt nu een heele vent! 
Digt bij moeders schoot gekropen, 
Staat hij daar ook opperbest. 
Maar.... voorzigtig met de test! 
 
Nog een kleintje dribbelt bij: 
Suze, moeders naamgenootje. 
Ze is nog jong, daarom mag zij 
Nog eens zitten op het schootje, 
Waar ze 't liefst de prentjes ziet. 
Meisje! scheur de blaadjes niet! 

{==144==} {>>pagina-aanduiding<<}

Mina zoekt met Eduard 
't Kringetje nog uit te breiden. 
Jongen! dring dan niet zoo hard; 
Hier is immers plaats voor beiden? 
Zet u ieder aan een zij; 
Zóó kunt ge immers goed er bij? 
 
Betsy kan hier naast wel staan. 
Wilt ook haar een plaatsje geven, 
Nu haar taak is afgedaan 
En haar opstel is geschreven. 
Kijk!.... daar komt die groote Jan. 
Ja, - die houdt er ook nog van. 
 
Weg die bouwdoos, weg die pop! - 
O, nu zal het er toe komen! 
Moe slaat reeds het boekjen op, 
Heeft het in haar hand genomen. - 
Nu niet praten, lieve kind! 
Stilte, jongens! - Moe begint! 





{==145==} {>>pagina-aanduiding<<}

Rood en wit.


'k Weet twee jongens in de buurt. 
Wie? - Dat is om 't even. 
Beider jaren staan gelijk; 
Maar 't schijnt dood en leven. 
 
Jan is breed en fiks gespierd, 
Sterk van arm en handen, 
En als men hem eten ziet, 
Zou men watertanden. 
Steeds gezond, gelijk een visch, 
Die met blij gespartel 
In het heldre water speelt, 
Is hij vlug en dartel. 
Altijd in een goed humeur, 
Heeft die snaak der snaken 
Een gezigt als melk en bloed, 
Rozen op zijn kaken. 

{==146==} {>>pagina-aanduiding<<}

Doch dat Pietje is er een, 
Die niets doet dan pruilen; 
Krijgt hij niet terstond zijn zin, 
't Is gejank en huilen. 
Mager als een boonenstaak, 
Niets dan vel en beenen, 
Ziet hij met zijn gluipend oog 
Altijd voor zich henen. 
Flaauwe kostjes eet hij veel, 
Daar zijn maag zoo zwak is. 
't Lijkt of hij bij pret en jool 
Nooit op zijn gemak is. 
En - dit is het vreemdst van al 
Wat men zag vertoonen - 
Een gezigt als sneeuw zoo wit, 
En als krijt zijn koonen. 
 
Vraagt gij, hoe 't verschil ontstaat, 
Hoe dit kon gebeuren? 
Kind'ren! 'k heb 't geheim ontdekt: 
't Zit hem in de kleuren. 
 
Jan staat 's morgens heel vroeg op, 
En stapt dan naar buiten, 
Om er met de vogeltjes 
't Morgenlied te fluiten. 
En dan komt de lieve zon 
Luisteren naar die zangen, 

{==147==} {>>pagina-aanduiding<<}

En strooit rozen uit haar krans 
Op zijn ronde wangen. 
 
Pietje gaat heel laat naar bed, 
Vader, ja! verbiedt het; 
Maar het helpt niet. En de maan 
Rijst omhoog en ziet het. 
Met haar bleeke leliekroon 
Komt zij hem genaken, 
Zij werpt witte bloemekens 
Op zijn schrale kaken. 





{==148==} {>>pagina-aanduiding<<}

Blufferige Piet.


‘Wie maar durft, 'k zal met hem vechten. 
Hebt ge lust, en zoekt ge uw man? 
Dan vindt ge ook in mij den regten, 
Die er flink op kloppen kan. 
Kom maar hier, kom maar vooruit! 
Iedereen, die zich wil meten 
En geen lafaard wordt geheeten, 
Daag ik tot een kampstrijd uit.’ 
 
Zoo sprak Piet. Hij zwaait zijn knuisten, 
En hij stampvoet op den grond; 
Dreigend met zijn sterke vuisten, 
Blikt hij woedend in het rond. 
‘Kom maar hier!’ zoo klinkt zijn stem, 
‘'k Zal - voor niemand wil ik zwichten - 
'k Zal hem spoedig 't beentje ligten, 
En daarna vermorsel 'k hem!’ 

{==149==} {>>pagina-aanduiding<<}

Ziet, hij heeft - 't zal zóó beginnen - 
Reeds zijn mouwen opgestroopt. 
Al zijn gramschap kookt van binnen; 
't Vest is uit, de broek ontknoopt, 
Zijn gezigt als vuur zoo rood. 
Nu zal eerst zijn toorn ontbranden, 
Daar verheft hij beide handen, 
En..... hij knijpt een mugje dood. 





{==150==} {>>pagina-aanduiding<<}

Ga voorbij!


‘Ga voorbij! Dat lastig klagen 
Voegt niet bij ons vrolijk lied. 
Wil aan andre huizen vragen, 
Maar stoor onze vreugde niet. 
Geen gebedel aan de poort. 
Aanstonds henen! Pak u voort!’ 
 
Zoo sprak een der jonge rijken, 
Die, in weelde opgevoed, 
Op zijn disch de korf zag prijken 
Van den milden overvloed: 
Spijs op kostbaar porselein, 
Bekers schuimende van wijn. 
 
Met zijn vrienden aangezeten, 
Kent hij zorgen, leed noch smart; 
Ook de liefde wordt vergeten 
En verbannen uit zijn hart: 
Liefde, die den naaste mint 
En in weldoen vreugde vindt. 

{==151==} {>>pagina-aanduiding<<}

Nog staat daar de arme jongen, 
Wachtend, tot het dartel lied 
Luid en schel is uitgezongen. 
Bevend als het zwakke riet, 
Aan den steilen waterkant 
Van den vrucht'bren oeverrand. 
 
‘Heer!’ hoort men op nieuw hem spreken, 
‘Heer! ontferm u over mij. 
Luister naar mijn droevig smeeken, 
Zend een arme niet voorbij. 
Geef in onzen hongersnood 
Slechts een brokje van uw brood. 
 
'k Vraag geen wijn uit uw kristallen, 
Voor uw vreugd geen storenis, 
Slechts de kruimpjes, die er vallen 
Van uw rijk beladen disch, 
Voor mijn moeder en voor mij. 
Zend een arme niet voorbij!’ 
 
Maar vergeefs zijn al die klagten, 
Ras verdoofd door 't feestgezang. 
Nogmaals zit de knaap te wachten, 
En smeekt bij den marmren gang, 
Toen het lied weêr geëindigd is: 
‘Heer! de kruimpjes van uw disch!’ 

{==152==} {>>pagina-aanduiding<<}

Zachter, doffer zijn die woorden; 
Zwakker wordt die kinderstem. 
Schoon de rijken 't niet meer hoorden, 
't Smeeken werd gehoord door Hem, 
Die het brood des levens geeft, 
Als men nooit meer honger heeft. 
 
‘Draagt hem weg!’ zoo werd geboden, 
Toen hij dood ter neder viel; 
'k Heb geen beedlaars lijk van nooden!’ 
Maar zijn blanke, reine ziel 
Droegen reeds de Englen heen, 
En zij lieten 't kleed beneên. 
 
Nog weêrgalmt het in de zalen. 
Bij den glans der luchterkroon, 
Bij het schuimen der pokalen 
Denkt men niet aan 't rijk der doón. 
Doch op eens verstomt het lied, 
En de bekers fonklen niet. 
 
Weg is 't ijdel zingenoegen. 
Dienaars in het feestlivrei, 
Die zoo straks den arme droegen, 
Scharen zich aan 's rijken zij, 
En zij voeren van 't festijn 
Hem naar 't leger van satijn. 

{==153==} {>>pagina-aanduiding<<}

Al zijn vrienden zijn verdwenen. 
Niet één enkle dischgenoot, 
Die hem hulpe komt verleenen 
Aan den oever van den dood. 
In zijn sterven - droevig lot! - 
Gansch alleen, en....... zonder God. 
 
Prachtig moog zijn staatsiewagen, 
Kostbaar 't marmer zijn van 't graf; 
't Zelfde kleed wordt weggedragen, 
Dat God hier den arme gaf. 
Want bij Hem zijn arm en rijk 
Voor zijn troon elkaâr gelijk. 
 
Maar veel zwaarder zal het wezen 
Voor den rijke om in te gaan. 
Ligt hoort hij een vonnis lezen, 
Dat hem daar doet buiten staan, 
't Vonnis: ‘Rijke! ga voorbij! 
Neem uw plaats ter linkerzij. 
 
Gij hebt reeds het goed genoten 
In zoo menig dartlen stond; 
Maar uw broeder werd verstooten, 
Dien ik in mijn naam u zond. 
Liefdelooze! weg van mij! 
Arme rijke! ga voorbij!’ 





{==154==} {>>pagina-aanduiding<<}

Het weesje.


Wat is God toch goed voor mij. 
'k Heb geen ouders meer; 
Maar die Vader blijft mij bij, 
Ziet op 't weesje neêr. 
 
Wat zijn toch de menschen goed; 
Want door hun bestel 
Heb ik, weesje, in overvloed 
Alles dubbeld wel. 
 
'k Buig daarom mijn knietjes neêr, 
Ik, die weesje ben, 
'k Dank u, lieve Hemelheer! 
En ik bid voor hen. 





{==155==} {>>pagina-aanduiding<<}

De kersendieven.


Eene vertelling.


Krelis had een boomgaard, 
Rondom met een sloot: 
't Hing er vol met kersen, 
Rijp en donkerrood, 
Als een stuiter groot. 
 
Toen de vogels kwamen, 
Schoot de kersenboer 
Er met hagel onder. 
Met zijn ganzenroer 
Stond hij op de loer. 
 
‘'t Zijn toch domme dieren,’ 
Dacht zijn buurman Piet. 
't Was een slimme jongen, 
Maar tot elks verdriet, 
Pietje deugde niet. 

{==156==} {>>pagina-aanduiding<<}

‘Waarom zoo te schreeuwen?’ 
Zeî de looze guit. 
‘'t Snoepen moet men stil doen. 
Door het zot gefluit 
Brengen zij het uit.’ 
 
Dra toen Krelis weg was, 
Kwam er Piet op aan; 
Maar hij kon het slootje 
Toch niet overgaan, 
En hij bleef er staan. 
 
Trijn, zijn oudste zusje, 
Raadde wat hij dacht, 
En had vlug een ladder, 
Van een sport of acht, 
Spoedig aangebragt. 
 
En het jonge Mietje, 
Ook al bij de hand, 
Volgde, langs dien sportweg, 
Met haar kleine mand 
Naar 't luilekkerland. 
 
Dat eerst waren kersen! 
Als een biet zoo rood, 
En zoo veel men wilde, 
Zonder slag of stoot: 
Takken zwaar als lood! 

{==157==} {>>pagina-aanduiding<<}

Eerst wat in het mondje, 
O, wat smaakt het zoet! 
Dan wat in het mandje 
Van den overvloed; 
Dat komt later goed. 
 
Toen men nu genoeg had, 
Ging men weêr naar huis. 
't Laddertje in het schuurtje, 
Zonder 't minst gedruisch: 
Stil gelijk een muis. 
 
Fluks aan 't overleggen. 
En wat is 't besluit? 
‘Tusschen 't hooge koren, 
Op het mollig kruid, 
Deelen wij den buit.’ 
 
‘Waar naar toe?’ roept moedet 
Uit voorzigtigheid. 
‘'t Is om gras te snijden 
Voor de kleine geit,’ 
Geeft men tot bescheid. 
 
Op een veilig plekje 
Liggen zij terstond 
Lekkertjes te eten, 
Langs uit op den grond, 
't Buikje dik en rond. 

{==158==} {>>pagina-aanduiding<<}

‘Trijn! durf jij te kijken? 
Gluur eens als een haas 
Schichtig over 't koren; 
Maar maak geen geraas. 
Zie je Krelis baas? 
 
Loer eens langs de boomen, 
Of je buurman ziet. 
Pas op... buk wat lager! 
Kreuk geen halm of riet, 
En verraad ons niet!’ 
 
‘O, hij loopt te brommen,’ 
Fluistert zacht Katrijn, 
‘Ja hij wou wel weten, 
Waar de snoepers zijn? 
Was zijn neus maar fijn! 
 
Och, hij loopt te snuffelen 
Langs de doornenheg. 
Mis, hij loopt te zoeken 
Zonder overleg. 
Hij is van den weg!’ 
 
Doch bij al dat kijken, 
Had de geit pleizier 
In het kersenmandje; 
En het stomme dier 
At er twee, drie, vier. 

{==159==} {>>pagina-aanduiding<<}

‘Wacht, jou dief!’ riep Pietje, 
‘Wat vreet jij daar op!’ 
Hij sloeg met zijn vuisten 
Op zijn hals en kop, 
En gaf 't geitje een schop. 
 
't Diertje ging aan 't blaten, 
Schreeuwde 't uit van pijn, 
‘Ha, ik weet,’ zei Krelis, 
Waar de dieven zijn. 
Mijn gehoor is fijn! 
 
Toen nam hij zijn knuppel, 
Zocht het koren door, 
Volgde 't angstig blaten 
Luistrend met zijn oor, 
En kwam zoo op 't spoor. 
 
Hij bragt 't dievenvolkje 
Duchtig in het naauw. 
Hij, hoe hard ze liepen, 
Allen veel te gaauw, 
Sloeg ze bont en blaauw. 
 
't Kwaad bleef lang verscholen, 
Maar niet op den duur. 
En de zoete kersjes 
Van baas Krelis buur 
Smaakten wel wat zuur! 






