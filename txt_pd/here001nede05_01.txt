
   
        
           
               Nederlandsche metriek
               Jacob Frans Johan Heremans
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Nederlandsche metriek van Jacob Frans Johan Heremans uit 1862.
               
               
                   
                       p. 3: de kop ‘Voorwoord’ is tussen vierkante haken toegevoegd.
                   
               
           
           
           
               here001nede05_01
               DBNL-TEI 1
               
                   2016 dbnl
               
           
           
               
           
           
               
                   
                   exemplaar Universiteitsbibliotheek Gent, signatuur: BIB.TA.000770, scans van Google Books
               
               Jacob Frans Johan Heremans, Nederlandsche metriek. Van Doosselaere, Gent 1862
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Nederlandsche metriek
               Jacob Frans Johan Heremans
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Nederlandsche metriek
               Jacob Frans Johan Heremans
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2016-07-25
               
                   CvM
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Jacob Frans Johan Heremans, Nederlandsche metriek. Van Doosselaere, Gent 1862
 
Zie: https://www.dbnl.org/tekst/here001nede05_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==1==} {>>pagina-aanduiding<<}

NEDERLANDSCHE
METRIEK,
DOOR
J.F.J. HEREMANS,
Professoraan 't koninklijk Athenaeum, en gelast met den leergang van Nederlandsche letterkunde aan de Hoogeschool te Gent, lid der Maatschappij van Nederlandsche letterkunde te Leiden, en der Maatschappij de taal is gansch het volk te Gent.
GENT,
H. HOSTE, BOEKHANDELAAR, VELDSTRAAT, 43.
DRUKKERIJ VAN I.S. VAN DOOSSELAERE.
1862.




{==2==} {>>pagina-aanduiding<<}

De vereischten voor den letterkundigen eigendom zijn volbragt.


Gent, 10 October 1862.


{==3==} {>>pagina-aanduiding<<}

[Voorwoord]

Daar onze Nederlandsche Metriek vooral bestemd is voor de Belgische gestichten van middelbaar onderwijs, dachten wij het noodzakelijk, de zelfde spelling in de aanhalingen uit de verschillende dichters van Noord en Zuid te volgen. Wij veroorloofden ons echter van dien regel af te wijken, wat de voorbeelden betreft, die wij aan schrijvers ontleenden, welke van vóór de zeventiende eeuw dagteekenen, dewijl bij hen de spelling zoo innig met de taal zelve is verbonden, dat het ons onmogelijk schijnt, aan gene de minste wijziging toe te brengen, zonder de natuur van deze ten volle te veranderen. De aanhalingen uit A. De Rovere, J. Van der Noot en Anna Bijns werden derhalve in de oorspronkelijke spelling gedrukt.

J.F.J.H.

{==4==} {>>pagina-aanduiding<<}





{==5==} {>>pagina-aanduiding<<}

Nederlandsche metriek.


Inleiding.

1. Door de letterkunde eens volks verstaat men al de geschrevene geestesgewrochten van dit volk; doch gewoonlijk wordt het woord letterkunde in eenen engeren zin genomen, en omvat het slechts die geschrevene geestesgewrochten, welke tot doel hebben het gevoel van het schoone op te wekken, op de verbeelding en het gevoel te werken.
2. De poëzij is de uitdrukking van het schoone, de kunst om het schoone uit te drukken. Verbeelding en gevoel zijn de bronnen aller poëzij: beide zijn iederen mensch meer of min ingeboren.
3. In den beginne was de poëzij niets anders dan eene natuurlijke uitdrukking van het gevoel, eene ongekunstelde, maar levendige voorstelling van eene gedachte of gebeurtenis; later schreef men regels voor ter behandeling van ieder poëtisch voortbrengsel. Van daar tweederlei poëzij: de volkspoëzij en de kunstpoëzij.
4. Alles wat op het gevoel en de verbeelding werken kan, is van het gebied der poëzij, is aesthetisch.
5. Door dichterlijke geestdrift verstaat men dien toestand, waarin de dichter zich door eene buitengewone, onweêrstaanbare, als het ware bovennatuurlijke kracht voelt medegesleept, en genoodzaakt om zijn gevoel en zijne verbeelding in woorden uit te drukken. Wanneer die kracht zoo sterk niet is, en de dichter

{==6==} {>>pagina-aanduiding<<}
slechts lust gevoelt tot poëtische voortbrenging, zonder dat een heilig vuur hem, om zoo te zeggen, verteert, noemt men zulks poëtische luim.
6. De verbeelding en het gevoel moeten door den smaak geleid worden. De smaak is het vermogen der ziel, om de schoonheden der natuur en der kunst te gevoelen. De smaak wordt geoefend door de aandachtige, beredeneerde beschouwing der schoonheden in de natuur en in de werken der groote meesters. Eene verdorvene ziel kan geenen goeden smaak hebben.
7. In ieder poëtisch voortbrengsel zijn de innerlijke gedachte en de uitdrukking op te merken. De uitdrukking moet met de innerlijke gedachte volkomen overeenstemmen, en door deze bezield worden. Ieder letterkundig gewrocht moet geheel en één zijn, dat is, er mag niets aan ontbreken, dat tot de uitdrukking der poëtische gedachte behoort, en de verschillende deelen moeten met elkander innig, harmonisch verbonden zijn, en samenwerken tot één doel: het aanschouwelijke, krachtige, levendige voorstellen van het hoofddenkbeeld. Ieder gewrocht moet waar en natuurlijk wezen, dat is, het mag niets bevatten, dat tegenstrijdig is met de waarheid der natuur en des levens.
8. De dichter kan zijne gedachten op verschillende wijzen uitdrukken. Hij kan zijne eigene gewaarwordingen voorstellen, of eene gebeurtenis, of eene reeks van gebeurtenissen verhalen; hij kan een voorwerp, eenen toestand schilderen, of geheel verdwijnen om andere wezens te laten spreken en handelen; hij kan eindelijk algemeene waarheden ontwikkelen, of regels voorschrijven voor kunsten em wetenschappen. Van daar vijf vakken, waarin de poëtische voortbrengsels kunnen worden verdeeld: het lyrische, het epische of verhalende, het beschrijvende, het dramatische en het didaktische dichtvak.
9. In al deze dicht vakken bedient zich de dichter gewoonlijk van verzen. De metriek handelt over de regels, die moeten in acht genomen worden bij het vervaardigen der verschillende verzen.



{==7==} {>>pagina-aanduiding<<}

Over den klemtoon.

10. In het Latijn en het Grieksch worden de lettergrepen naar hunne kwantiteit gemeten, terwijl in het Nederlandsch de prosodische waarde eener lettergreep wordt bepaald volgends de mindere of meerdere belangrijkheid der lettergreep, volgends den minderen of meerderen nadruk, welken men er ter oorzake harer beteekenis bij het uitspreken oplegt.
11. Wanneer men een woord of eene lettergreep sterker dan andere doet klinken, zegt men, dat de klemtoon op dit woord of die lettergreep valt. De klemtoon is dus de drukking der stem op een woord of eene lettergreep.
In den zin: daar gaat mijn zoon, kan de klemtoon op daar, op gaat, op mijn, of op zoon vallen. Wil ik te kennen geven, dat mijn zoon dáár, en niet elders gaat, dan leg ik den klemtoon op daar. Indien ik wil zeggen, dat mijn zoon gáát, en niet loopt, noch rijdt, noch vaart, dan valt de klemtoon op gaat. En wil ik doen verstaan, dat het míj̀n zoon, en niet die van een ander is, welke daar gaat, dan plaats ik den klemtoon op mijn, terwijl, wanneer ik wil doen bemerken, dat het mijn zóón, en geenszins mijn broeder, noch vader is, die daar gaat, het woord zoon den klemtoon moet ontvangen.

{==8==} {>>pagina-aanduiding<<}

Hieruit leert men, dat de klemtoon altijd op het voornaamste woord eens volzins valt.
12. In afgeleide meerlettergrepige woorden valt de klemtoon op den wortel of het zakelijke deel; zoo als: ontkénnen, bezóéking, gróótheid, dúisternis, gelúkkig.
Aanmerking. De voorvoegsels aarts, ant, mis, on, oor, en wan ontvangen den klemtoon vóór oorspronkelijke zelfstandige naamwoorden: áártspriester, ántwoord, óndier, óórzaak, wángeloof. Voor afgeleide en samengestelde zelfstandige naamwoorden geplaatst, valt de klemtoon op het zelfstandige naamwoord: aartspríésterdom, misdádiger.
13. In samengestelde zelfstandige naamwoorden ondergaat het tweede lid der samenstelling eene wijziging door het eerste lid uitgedrukt, hetwelk aldus als het voornaamste deel wordt beschouwd, en den klemtoon ontvangt; zoo als: táálman, váderland, húísvader.
Uitzonderingen. a. Zelfstandige naamwoorden, waarvan het tweede lid een deelwoord is, hebben den klemtoon op de wortellettergreep van dit deelwoord; zoo als: menschlíévendheid, oplóópendheid.
b. Gewoonlijk heeft het woord stadhuis den klemtoon op de laatste lettergreep.
14. Afgeleide en samengestelde bijvoegelijke naamwoorden of bijwoorden hebben den klemtoon op de wortellettergreep van het laatste lid der samenstelling; zoo als: weldádig, handdádig, hooggeléérd, verantwóórdelijk, aartsváderlijk, oorsprónkelijk, ongelóófelijk, wanhópig, onréín.
Aanmerking. Het bijvoegelijk naamwoord, in welks laatste lid de klank ie voorkomt, heeft den klemtoon op de wortellettergreep van 't eerste lid; zoo als: práátziek. Men zegt onverschillig godlóós of gódloos.
15. In de werkwoorden samengesteld uit een onafscheidbaar

{==9==} {>>pagina-aanduiding<<}
voorzetsel en een werkwoord, valt de klemtoon op het voorzetsel; zoo als: áánspreken, ínloopen. In werkwoorden samengesteld uit een onafscheidbaar voorzetsel en een werkwoord, valt de klemtoon op de wortellettergreep des werkwoords; zoo als: doorkrúísen, ik doorkrúís, onderstáán, ik onderstá.
16. In werkwoorden met de voorvoegsels be, ge, er, her, mis, ont en ver, valt de klemtoon op de wortellettergreep des werkwoords; zoo als: begéven, gebíéden, erlángen, hermáken, misbrúíken, ontlóópen, verstáán.
17. In afgeleide werkwoorden hebben de voorvoegsels ant, oor en wan den klemtoon; zoo als; ántwoorden, óórdeelen, wánhopen.
18. In werkwoorden, waarvan het eerste lid een zelfstandig naamwoord, een bijvoegelijk naamwoord, of een bijwoord is, heeft dit eerste lid den klemtoon; zoo als: bééldhouwen, schóónmaken, líéfkozen, vríj́laten.



{==10==} {>>pagina-aanduiding<<}

Over de maat.

19. De lettergrepen zijn lang, kort of middentijdig. De middentijdige lettergrepen kunnen kort of lang worden gebruikt.
20. Lang zijn:

a.De lettergrepen, waarop de klemtoon valt.

b.De al of niet geklemtoonde stamwoorden, wanneer zij hoofdbegrippen aanduiden, zoo als zelfstandige naamwoorden, bijvoegelijke naamwoorden, telwoorden, bijwoorden en werkwoorden, het zij die afzonderlijk voorkomen, of in afleidingen of samenstellingen worden gebruikt: ma̅n, go̅e̅d, twe̅e, sne̅l, li̅jd, ma̅nnelijk, go̅e̅dig, twe̅ede, sne̅lschri̅jver, li̅jdzaam, go̅e̅da̅a̅rdig, vi̅e̅rvo̅u̅dig, enz.


21. Kort zijn:

a.Alle eenlettergrepige woorden, wanneer zij geene hoofdbegrippen uitdrukken; bij gevolg de lidwoorden de, des, den, der, het, een, eens, de voornaamwoorden we, ge, het, ze, we, het voorzetsel te, het bijwoord er, en het voegwoord zoo.

b.Alle verbuigings- of vervoegingslettergrepen; zoo als: mannĕn, goedĕ, loopĕn, bemindĕ, straffĕnd, druktĕ, zwaardĕrĕ, zwaarstĕ, enz.

c.De ongeklemloonde voorvoegsels en onafscheidbare voor-
{==11==} {>>pagina-aanduiding<<}
zetsels, en het onafscheidbare vol; zoo als: bĕhooren, gĕbruik, ŏmgeven, doŏrstaan, vŏlbrengen.


Aanmerkingen. 1o Wanneer de voorvoegsels aarts, ant, mis, oor en wan den klemtoon hebben, zijn zij lang; zoo als: a̅a̅rtsschelm, a̅ntwoorden, mi̅sdaad, o̅o̅rsprong, wa̅ntrouw, enz.
2o Het voorvoegsel on is lang voor zelfstandige naamwoorden, doch middentijdig voor deelwoorden, en voor bijvoegelijke naamwoorden op baar, ig, lijk en zaam. Zoo zegt men: o̅nschuld, o̅ngeloof, maar õngehoord, õnheelbaar, õnzalig, õntijdig, õnwerkzaam.

d.De uitgangen and, de, e, el, en, em, er, ert, ig, isch, jen, ken, sel, sem, ster, uw; zoo als: vijănd, liefdĕ, koudĕ, beitĕl, goudĕn, adĕm, loopĕr, vliegĕrt, bloedĭg, belgĭsch, kindjĕn, kindekĕn, brouwsĕl, bloesĕm, naaistĕr, schadŭw.


Aanmerkingen. 1o De volgende uitgangen zijn lang, omdat zij den klemtoon hebben: aadje, eel, et, es; ier, in en ij; als pluima̅a̅dje, bure̅e̅l, trompe̅t, prinse̅s, mani̅e̅r, vorsti̅n, kleedi̅j.
2o De uitgangen achtig en haftig zijn lang, wanneer zij den klemtoon ontvangen, dat is, wanneer zij het volle bezit te kennen geven: waara̅chtig, dat ten volle waar is.
22. Middentijdig zijn:

a.De eenlettergrepige voornaamwoorden ik, mij, mijns, du, dij, dijns, hij, hem, zijns, haar, wij, ons, gij, uws, enz.

b.De eenlettergrepige vormen der hulpwerkwoorden, met uitzondering van het lange waart; zoo als: heb, zijt, is, zal, enz.

c.De eenlettergrepige voorzetsels aan, af, bij, door, voor, op, enz. Als bijwoorden gebruikt zijn zij lang.

d.Eenige eenlettergrepige bijwoorden, die niet als bijvoegelijke naamwoorden kunnen gebruikt worden; zoo als: wel, meer, min, zeer, enz.

e.De eenlettergrepige voegwoorden en tusschenwerpsels; zoo als: dan, wen, ach! ho! enz.


{==12==} {>>pagina-aanduiding<<}

f.De uitgangen aar, aard, baar, dom, eg, eid, heid, ing, lei, lijn, lijk, lijks, ling, lings, naar, nis, oed, rig, rik, schap en zaam; zoo als: leerãar, grijzãard, trefbãar, koningdõm, diefẽg, arbẽid, goedhẽid, drukkĩng, velerlẽi, maagdelĩjn, goddelĩjk, dagelĩjks, leerlĩng, blindelĩngs, kunstenãar, beloftenĩs, armõẽd, gevoelerĩg, dommerĩk, vriendschãp, deugdzãam, enz.


23. Wanneer eene middentijdige lettergreep tusschen twee lange is geplaatst, kan zij kort worden gebruikt; zoo als: vri̅e̅ndschăpsba̅nd.
24. Eene middentijdige lettergreep kan lang worden gebruikt:

a.Wanneer zij tusschen twee korte staat; zoo als: zalĭghe̅dĕn, kunstĕna̅rĕn.

b.Wanneer zij voorafgegaan is van eene of meer korte; zoo als: kunstĕna̅a̅r.

c.Wanneer zij gevolgd is van twee korte; zoo als: 't ontzaggeli̅jkĕ vĕrschijnsel.





{==13==} {>>pagina-aanduiding<<}

Over de verzen.

25. Een vers bestaat uit éénen of meer voeten. Een voet is eene samenstelling van twee of meer lettergrepen van bepaalde maat.
26. De volgende voeten worden in onze metriek gebruikt:

a.De jambus (kortlange voet), bestaande uit eene korte lettergreep gevolgd van eene lange; zoo als: gĕdi̅cht, vĕrdri̅e̅t, gĕsto̅o̅rd.

b.De trochaeus (langkorte voet), bestaande uit eene lange lettergreep gevolgd van eene korte; zoo als; ma̅nnĕn, vro̅u̅wĕn, stra̅ffĕn.

c.De spondeus (tweelange voet), bestaande uit twee lange lettergrepen; zoo als: di̅chtku̅nst, i̅nktpo̅t, sla̅gzwa̅a̅rd.


De spondeus is tweederlei: dalend, wanneer de klemtoon op de eerste lettergreep valt: di̅́chtku̅nst; en stijgend, wanneer de klemtoon op de tweede lettergreep valt: ko̅m hi̅́er, va̅l a̅́an.

d.De pyrrichius (tweekorte voet), bestaande uit twee korte lettergrepen. De twee laatste lettergrepen van de volgende woorden maken eenen pyrrichius: wandĕlĕn, vreugdĭgĕ, zwaardĕrĕ.

e.De daktylus (voorlange voet), bestaande uit eene lange gevolgd van twee korte; zoo als: vādĕrĕn, hāndelĕn, bētĕrĕ.

f.De amphibrachys of scolius (middellange voet), bestaande

{==14==} {>>pagina-aanduiding<<}
uit eene lange lettergreep tusschen twee korte; zoo als: bĕho̅o̅rĕn, gĕna̅dĭg, gĕbi̅e̅dĕn.

g.De anapaestus (achterlange voet), bestaande uit twee korte lettergrepen gevolgd van eene lange; zoo als: bĕgĕle̅i̅d, vĕrgĕze̅l.


De drie laatste voeten, samengesteld uit drie lettergrepen, noemt men trippelvoeten, en de verzen in die maat geschreven, trippelverzen.
Aanmerking. Behalve van deze voeten bedient men zich nog van eenige andere, wanneer men Grieksche en Latijnsche versmaten in onze taal wil nabootsen. Zoo heeft men den tribrachys bestaande uit drie korte: zalĭgĕrĕ, verkondĭgĕndĕ; den kretikus, bestaande uit eene korte tusschen twee lange: va̅dĕrla̅nd, mo̅e̅dĕrta̅a̅l; den molossus, bestaande uit drie lange: scho̅o̅rste̅e̅nro̅e̅t, e̅i̅ndo̅o̅rde̅e̅l; den choriambus, bestaande uit twee korte tusschen twee lange: ju̅bĕlgĕza̅ng, u̅i̅lĕngĕbro̅e̅d; den eersten paeon, bestaande uit eene lange en drie korte; e̅i̅ndĭgĕndĕ, vre̅u̅gdĭgĕrĕ; den tweeden paeon, bestaande uit eene korte gevolgd van eene lange met twee korte: vĕrko̅ndĭgĕn; den derden paeon, bestaande uit twee korte gevolgd van eene lange met eene korte: vĕrgĕze̅llĕn, bĕgĕle̅i̅dĕn; enz.
27. Men noemt staande verzen, degenen die uitgaan op eene lange lettergreep, en slepende, degenen die eindigen op eene of meer korte of. ongeklemtoonde lettergrepen, voorafgegaan van eene geklemtoonde. De twee eerste der volgende verzen zijn slepende, de twee laatste, staande verzen.

Zaagt ge ooit de ratelslang aan de Afrikaansche stra̅ndĕn, 
Op wier gevlekte huid de zonnestralen bra̅ndĕn, 
Die door haar schittrend schoon d'onnooslen vogel lo̅kt, 
Maar 't argloos starend dier rasch in haar' gorgel slo̅kt. 
 
J.F. Helmers. 


28. De voeten beginnende met eene lange of geklemtoonde lettergreep worden dalende voeten genoemd; wanneer zij beginnen met eene korte of ongeklemtoonde lettergreep, heet men ze stij-
{==15==} {>>pagina-aanduiding<<}
gende. De jambus, anapaestus en amphibrachys zijn stijgende voeten. De trochaeus en daktylus zijn dalende voeten. De spondeus is stijgend of dalend. (Ziet § 26, c.)
29. De verzen samengesteld uit stijgende voeten zijn voltallig, of akatalektisch, wanneer de laatste voet van 't vers volledig is, en overtallig, of hyperkataleklisch, wanneer er na den laatsten voet eene of twee korte of ongeklemtoonde lettergrepen overschieten.
De verzen samengesteld uit dalende voeten zijn voltallig, of akatalektisch, wanneer de laatste voet van 't vers volledig is, en onvoltallig, of katalektisch, wanneer eene of twee korte lettergrepen van den laatsten voet zijn weggelaten.
Voltallig of akatalektisch zijn de volgende verzen:

't Wa̅s ke̅́rst|na̅cht, e̅́n | hĕt vro̅o̅s | zŏo ze̅e̅r! | (1). 
Hoe bij|tend neep | de stren|gĕ vo̅rst! | 
De jagt|sneeuw vormde | een bree|dĕ ko̅rst, | 
En stoof | op dak | en stra|tĕn ne̅êr. | 
Geen sterf|ling, die | zich wa|gĕn do̅rst | 
Aan 't gu|re win|tĕrwe̅êr | 
 
J. Nolet De Brauwere. 


Overtallig of hyperkatalektisch zijn:

Dĕ wi̅nd | wa̅a̅it u̅́i̅́t | dĕn o̅o̅s|tĕn! 
Ten oos|ten moet | ĭk va̅|rĕn; 
En die | mij an|dĕrs dra̅|gĕn, 
De wit | beschuim|dĕ ba̅|rĕn, 
Doen nu | mijn schip | vĕrtra̅|gĕn, 
Ik zal | mij moe|tĕn tro̅o̅s|tĕn. 
 
J.P. Heije. 



{==16==} {>>pagina-aanduiding<<}

Onvoltallig of katalektisch zijn:

Gi̅j, gĭj | we̅́nkt 't i̅s | vre̅́ê! 
't Zwaard zinkt | in de | sche̅ê. 
Almagt! | op uw' | wi̅l 
Staan de | volkren | sti̅l, 
Dringt de | menschheid | do̅o̅r 
Tot der | vorsten | o̅o̅r. 
't Veld bloeit | als wel|e̅e̅r, 
Drinkt geen' | bloedstroom | me̅e̅r; 
Op den | eigen | gro̅nd, 
Daar de | wanhoop | sto̅nd, 
Rolt een | vreugde|tra̅a̅n 
Op het | golvend | gra̅a̅n. 
 
R. Feith. 



Jambische maat.

30. Behalve den jambus mag men in het jambische vers overal den stijgenden spondeus gebruiken. Soms zelfs vindt men, ter afwisseling, in plaats van den jambus eenen pyrrichius.
Men heeft jambische verzen van éénen tot van zeven voeten.
Van éénen voet (voltallig):

Hi̅e̅r ru̅́st, | 
Wi̅e̅ns lu̅́st | 
Ĕn vre̅u̅gd | 
Was deugd 
En 't waar' 
Hoe zwaar 
't Ook viel. 
 
H. Lz. Spieghel. 



{==17==} {>>pagina-aanduiding<<}

Van twee voeten (voltallig en overtollig):

Re̅e̅ds mi̅́st | dĕ be̅e̅k | 
(Dĭe vre̅u̅gd | dĕr stre̅e̅k!) 
Dĕ blo̅e̅|mĕnkra̅n|sĕn, 
Dĭe bi̅j | hĕt da̅n|sĕn 
Tot liefdepronk 
Haar de oever schonk. 
Nog weinig stonden 
Ze zwijmt gebonden 
In de ijsspelonk. 
 
A. Bogaers. 


Van drie voeten (overtallig en voltallig):

Hi̅e̅r he̅́b|bĕn wi̅j | dĕn do̅o|dĕ 
Ăl we̅e̅|nĕnd ne̅ê̅r|gĕle̅i̅d. | 
Nog is met geene zode 
Zijn grafterp overspreid; 
Nog 't rouwkleed niet versleten, 
Waar ieder meê verscheen, - 
En is hij reeds vergeten?... 
Ik sta hier gansch alleen. 
 
J. De Geyter. 


Van vier voeten (overtallig en voltallig):

Wi̅e̅ i̅́s | dĭe ste̅rv|lĭng, o̅p | wie̅ns scho̅́u̅́|drĕn 
Ĕen vo̅lk | zĭjn' ro̅e̅m | vĕrtrou̅wt? | dĭe he̅ld, | 
Die voor een lange rij van oudren 
Zijn deugden en triomfen telt? 
Die, eer een jaarkring is gesloten, 
Vereende koninklijke vloten 
Tot driemaal met een' wenk bedwingt, 
En in het barnen der gevaren, 
Den ijzren scepter van de baren 
Aan 't siddrend Albion ontwringt. 
 
R. Feith. 



{==18==} {>>pagina-aanduiding<<}

Van vijf voeten (voltallig):

Dĕ zo̅n | ĭs scho̅o̅n | ĕn he̅l|dĕr o̅p|gĕga̅an, | 
En kleurt den mist, die optrekt naar omhoog, 
En schept in hem een' bonten regenboog. 
Geen wolkjen duidt een' dag van weemoed aan, 
Als volgen moest op zoo bedroefd een' dag, 
Indien natuur, met 's menschen rouw begaan, 
Voor hem een' zucht kon hebben of een' traan. 
Neen, de aarde ontwaakte in blijdschap en in pracht! 
't Is of natuur soms 't menschlijk leed belacht; 
't Is of zij spot met onze jammren, of 
Zij lust schept in den rampspoed, die ons trof; 
Daar ze, als de smart ons krimpend hart verteert, 
Ons dikwijls met haar' blijdsten blik trotseert. 
 
N. Beets. 


Van zes voeten of alexandrijnen (voltallig en overtallig):

Da̅a̅r wa̅́ar | tha̅nds Ha̅́ar|lĕbe̅e̅k | zĭjn te̅m|pĕlspi̅ts | vĕrhe̅ft, | 
En Kortrijks vest van ver het oog des reizers treft, 
Re̅es e̅́ens | eĕn gri̅j|ze̐ bu̅rgt, | bĭj 't stra̅nd | dĕr Le̅i | gĕle̅|gĕn: 
Zijn steile torentrans, ten wolken ingestegen, 
Verkondde een vorstenwoon, en de onverwonnen vlag 
Met Vlaandrens zwarten Leeuw wekte, uit dien trans, ontzag. 
 
Ph. Blommaert. 


Van zeven voelen (voltallig):

Vŏorbi̅j, | vŏorbi̅j! | 't ĭs a̅l | vŏorbi̅j! - | ĕn 'k sta̅ | ŏp a̅ard'| ăllee̅n. | 
En dubble nacht is 't om mij, wijl eens 't licht zoo helder scheen! 
Mijn liedren missen klank en kracht, mijn toonen nemen af, 
En grijp ik nog naar bloemen rond - ik zoek ze slechts op 't graf. 
 
W.J. Hofdijk. 





{==19==} {>>pagina-aanduiding<<}

Trochaïsche maat.

31. In plaats van den trochaeus mag men overal den dalenden spondeus gebruiken.
Men vindt trochaïsche verzen van éénen, twee, drie, vier, vijf en acht voeten.

Van éénen voet (voltallig en onvoltallig):

Vri̅ndĕn | 
In den 
Ha̅a̅g! 
Staâg 
Klaag ik, 
Lage ik 
Weêr 
Neêr 
In den 
Linden. 
 
C. Huygens. 


Van twee en vier voeten (voltallig en onvoltallig):

A̅ch, hŏe | ve̅lĕ | 
Groene, gele, 
Bruine, roode, 
Bontgekleurde, 
Halfverscheurde 
Levend doode, 
Zwartgevlekte, 
Me̅t hĕt | sto̅f dĕs | we̅gs bĕ|de̅ktĕ | 
Do̅rrĕ | bla̅â̅n 
Kra̅kĕn | o̅p dĕ | wa̅ndĕl|paâ̅n! 
 
N. Beets. 



{==20==} {>>pagina-aanduiding<<}

Van drie voeten (voltallig en onvoltallig):

O̅p dĕn | be̅rg dĕr | ja̅mmrĕn | 
Herder zonder lammren, 
Spra̅kĕlo̅o̅s ĕn | ko̅u̅d, 
Met gebroken oogen, 
't Heilig hoofd gebogen, 
Hangt de Heer aan 't hout. 
 
J.J.L. Ten Kate. 


Van vier voeten (voltallig en onvoltallig):

Wa̅t vĕr|ru̅kkĕnd | kle̅u̅rgĕ|me̅ngĕl | 
Schi̅ttĕrt | i̅n dĕn | le̅ntĕ|do̅s! 
Planten, kruiden, elke stengel 
Torscht een' bloemenvederbos. 
 
F. Blieck. 


Van vijf voeten (voltallig en onvoltallig):

Go̅́ds re̅gt| va̅́ardĭg|he̅i̅d, nŏg | no̅o̅it gĕ|sche̅i̅dĕn | 
Va̅n zi̐jn | wo̅ndĕre | a̅lvŏor|zi̅enĭg|hei̅d, 
Die het al kan stieren en beleiden, 
Blijft als hij, die elk zijn loon bereidt. 
 
J. Van den Vondel. 


Van acht voeten (onvoltallig):

Hi̅j, dĭe | ho̅́og zi̅t | i̅n dĕ | he̅emlĕn, | la̅ag ŏp | d'a̅ardĕ | ne̅dĕr|zie̅t, 
Hij, die watervloed en stormen én beteugelt én gebiedt, 
Sprak tot al die oceanen, tot die stormen hol en hoog! 
‘Treedt terug! zij Neêrlands bodem, onbeschadigd, vruchtbaar, droog!’ 
Stuitte d'overmoed der Albaas, brak den trots van Lodewijk, 
Stelde legen bandeloosheid 't kleine Neêrland tot een' dijk! 
En het werd, steeds uit zijn nooden door die Hoogste hand gespaard, 
Van geslachten tot geslachten tot een wonder voor heel d'aard'. 
 
I. Da Costa. 





{==21==} {>>pagina-aanduiding<<}

Spondeïsche maat.

32. De spondeus komt alleenlijk voor gemengd met andere voeten.


Anapaestische maat.

33. Men heeft anapaestische verzen van twee, drie en vier voeten.

Van twee voeten (voltallig):

Maăr wăt da̅a̅|vrĕnd gĕru̅cht | 
Wedergalmt in de lucht? 
't Is een dreunend geklang 
Van geroep en gezang. 
 
K.L. Ledeganck. 


Van drie voeten (voltallig):

Dĕ gĕstre̅n|gĕ! gĕdu̅cht | wăs zĭjn oo̅g! | 
En zijn houding ontzaglijk en groot, 
Als zijn lip zich tot spreken bewoog, 
En zijn vuist in bedreiging zich sloot. 
 
N. Beets. 


Van vier voeten (voltallig):

Ŏp hĕt la̅nd | ĭs dĕ vre̅u̅gd, | ĭn dĕ sta̅d | ĭs zĕ nie̅t;| 
Wij bespieden het vischjen in vijver en vliet, 
Wij beloeren den vink in der wouden gebied, 
Of vervolgen den haas in der velden verschiet. 
 
J.M. Dautzenberg. 




Amphibrachysche maat.

34. Men heeft amphibrachysche verzen van éénen, twee, drie en vier voeten:

{==22==} {>>pagina-aanduiding<<}

Van éénen en twee voeten (voltallig en onvoltallig):

Gĕen zo̅rgĕn | 
Voor 't morgen! 
Bĕve̅e̅l hĕt | aăn Go̅d. 
Wees heden 
Te vreden 
En dank voor uw lot. 
 
W. Bilderdijk. 



Gĕen ne̅vĕ|lĭg dui̅stĕr | 
Bĕde̅kt mĕer | hĕt ve̅ld; 
Geen blinkende kluister, 
Die 't beekjen meer knelt; 
Het stormen is over, 
De buijen zijn heen; 
Wat ritselt in 't loover 
Is Zefier alleen. 
 
A.C.W. Staring. 


Van drie voeten (voltallig en onvoltallig):

Ĭk he̅chttĕ | mĭj aa̅n zĭj|nĕ schre̅dĕn, | 
Tŏt i̅k zĭj|nĕn ze̅gĕn | vĕrwi̅e̅rf; 
Ik heb om zijn lijden geleden, 
En stond bij zijn kruis, toen hij stierf. 
 
Fr. De Cort. 


Van vier voeten (onvoltallig):

Jă scho̅o̅nst ĭs | de blo̅e̅m, ăls | hăar pu̅rpĕr | ĕn gou̅d 
Nog schuilt in het groen van de omzwachtlende bot, 
En 't leven het zoetst, als de roos van 't Genot 
Nog niet uit den knop van de Hoop zich ontvouwt. 
 
J.P. Hasebroek. 





{==23==} {>>pagina-aanduiding<<}

Daktylische maat.

35. Men heeft daktylische verzen van twee, drie en vier voeten. Van twee (onvoltallig):

Pu̅rpĕrĕn | stra̅lĕn 
Kleuren de dalen, 
Heuvels en kimmen 
Glinstren en glimmen. 
 
J.M. Dautzenberg. 


Van twee, drie en vier voeten (onvoltallig):

Di̅gt bĭj dĕn | vloe̅d 
Wa̅ndĕlt eĕn | vi̅sschĕr dĕn | do̅od tĕ gĕ|mo̅et, 
D'o̅ogĕn gĕ|ve̅st ŏp dĕ | kla̅rĕ 
Spi̅eglĕndĕ | ba̅rĕ. 
 
J.M. Dautzenberg. 


36. In trippelmaat worden zeer dikwijls, doch verkeerd, de korte lettergrepen door ongeklemtoonde lange, ja zelfs door geklemtoonde lettergrepen vervangen. Dit gebrek, dat men bij de beste dichters aantreft, wordt, bij voorbeeld, in de volgende verzen gevonden:

D'e̅chtkro̅on văn 't | paar, dat in | de̅ugd ni̅ĕmand | wijkt. 
 
H.K. Poot. 



Maak dat geen | dru̅k dĕ wi̅́eg | 't rusten ont|roept. 
 
H.K. Poot. 



Ons kind be|ho̅o̅r ee̅u̅wĭg | ons beiden. 
 
H. Tollens, Cz. 



Hi̅j slee̅́pt hăar | vo̅o̅rt: ‘ma̅́ak tĕr|stond u gereed.’ 
 
H. Tollens, Cz. 



Gi̅j we̅́et, ŭw | broeder be|zwoer mij den | dood. 
 
H. Tollens, Cz. 



{==24==} {>>pagina-aanduiding<<}


Vĕrge̅e̅fs he̅ft | het dier den | versterven|den kop 
Nog eens op, 
Ĕn schi̅jnt de̅e̅r|nis te smee|ken. 
 
H. Tollens, Cz. 


Wanneer men de lange lettergreep, die men in plaats van eene korte gebruikt, onmiddellijk vóór of na eene sterk geklemtoonde lettergreep kan plaatsen, wordt de hapering in de maat minder gehoord, en door zeer weinige onzer dichters vermeden; zoo lezen wij, onder menigvuldige anderen, bij K.W. Bilderdijk.

He̅ft aa̅́n dăn |, o dichters, | op harp en cymbalen! 
Ge̅e̅ft lu̅́cht aan | den vuu̅́rglo̅ed, | die blaakt in | uw borst! 
Europa, | he̅e̅l d'aa̅́rd, zal | uw klanken | herhalen 
Van daar, waar omglinsterd met gloeijende stralen, 
De mi̅́dda̅g | het aa̅́rdri̅jk | verstikt van | den dorst, 
Tot daar, waar heur naven met ijs zijn omschorst. 


37. Het is niet noodig, dat een gedicht van het begin tot het einde in de zelfde versmaat geschreven zij: in de verschillende deelen kunnen, volgends den toon, die er in heerscht, onderscheidene versmaten worden gebruikt. Zelfs vermengt men somtijds in het zelfde vers onderscheidene voeten:

Gĕze̅|gĕnd zi̅j | dĕ he̅ld | 
Die 't goddeloos geweld, 
Ĕn zĭjn ma̅gt, | ĕn zĭjn kra̅cht, | e̅n zĭjn sta̅n|dĕrt 
Ter neder heeft geveld. 
 
J. Van den Vondel. 



O̅́p, tre̅kt | o̅́p, ŏ gĭj | Lu̅cĭfĕ|ri̅stĕn, | 
Vo̅lgt dĕes | va̅a̅n. 
Ru̅kt tĕ | hoo̅p ăl ŭw | kra̅chtĕn ĕn | li̅stĕn, | 
Tre̅́kt vri̅j | a̅a̅́n. 

{==25==} {>>pagina-aanduiding<<}

Vo̅lgt dĕzĕn | Go̅d ŏp zĭjn | tro̅mmĕl ĕn | tra̅nt, 
Bĕsche̅rmt | ŭw re̅gt | ĕn va̅|dĕrla̅nd. | 
 
J. Van den Vondel. 



Ste̅rvĕndĕ | zi̅ngt z' ĕen | vro̅lĭjk | lie̅d 
In ̆ 't su̅i̅|kĕrriĕt, | 
In 't suikerriet. 
Zĭj ta̅rt | dĕ ni̅j|dĭgĕ do̅o̅d | uĭt lu̅st | 
Mĕt kwi̅n|kĕle̅e̅|rĕn 
Ĕn tri̅|ŏmfe̅|rĕn, 
Ĕn ste̅rft | gĕru̅st. | 
 
J. Van den Vondel. 



Tŏen A̅m|mŏn pra̅t | 
Ŏp zi̅j|nĕn ze̅i|sĕnwa̅|gĕn 
Tro̅ts tĕn | too̅n gĕ|dra̅gĕn, | 
Wo̅û de̅́m|pĕn Je̅f|taăs ho̅f, | 
Zĭch ze̅lf | vĕrma̅t | 
Mĕt bo̅l|pee̅s e̅n | mĕt sla̅|gĕn, (1) 
't He̅ilĭg | vo̅lk tĕ | pla̅gĕn, | 
T̆e tra̅p|pĕn i̅n | hĕt sto̅f, | 
Eeu̅wĭg, | a̅ls vĕr|we̅zĕn | sla̅vĕn | 
Na̅a̅r zĭjn | zwe̅ep tĕ | le̅erĕn | dra̅vĕn, | 
Hee̅ft Go̅́d | ăllee̅n | 
Dĕn ho̅́og|mo̅ed a̅́f|gĕstre̅ên. | 
 
J. Van den Vondel. 



Vlu̅gtĭgĕ | Ni̅mf, wa̅a̅r|he̅e̅́en zŏo | sne̅l? 
Ga̅lă|the̅ă, | wa̅cht ŭ | we̅l, 

{==26==} {>>pagina-aanduiding<<}

Da̅t ŭw | vle̅chtĕn | 
Ni̅e̅t ĕn | he̅chtĕn | 
Me̅t hăar | o̅pgĕ|sno̅erdĕ | gou̅d 
O̅nder dĕ | ta̅kkĕn | va̅n dĭt | hou̅t. 
 
P.C. Hooft. 



Wănnee̅r | kli̅nkt da̅́n, | dĕn bra̅|vĕn ma̅n 
Ter eer, mijn dankend snarenspel? 
Welaan, mijn lied, verhef hem dan! 
Zeg op den held! wie is het wel? 
Wĭe tro̅tst ĕn | dĕn stro̅om, ĕn | dĕn wi̅nd, ĕn | dĕ zee̅, 
Wĭe dri̅ngt ĕr | zĭch zo̅o ĭn | dĕr i̅jl năar | dĕ re̅ê? 
 
P.H.A.J. Strick. 



Ŏ Va̅|dĕr, di̅e | ŏns lei̅dt | ĕn voe̅dt! | 
Uw wil is heilig, wijs en goed. 
Och, leer ons dit gelooven! 
Opdat wij needrig, lijdzaam, stil, 
In 't blij volbrengen van dien wil, 
Ons zelv' geen kracht ontrooven. 
Geluk 
En druk 
Zi̅jn bĭj | poo̅zĕn | 
Jui̅st gĕ|ko̅zĕn, | 
E̅n hiĕr | be̅i̅dĕn | 
O̅ns năar | o̅nzĕn | noo̅d bĕ|sche̅idĕn. | 
 
R. Feith. 



Lo̅oft dĕn | ko̅nĭng, | a̅llĕ | vo̅lkĕn! | 
Dĭe o̅p | eĕn ze̅|gĕka̅r | văn wo̅l|kĕn 

{==27==} {>>pagina-aanduiding<<}

Ten troon stijgt, als Gods groote Zoon! 
Loo̅ft dĕn | He̅́ilắnd, | chri̅stĕn|scha̅rĕn! | 
Zi̅e̅t he̅́m | vŏor u̅ | tĕn he̅|mĕl va̅|rĕn, 
U plaats bereiden voor Gods troon! 
Verheft zjjn groote daân, 
Plengt hem een' dankbren traan, 
En bidt Hem aan! 
Looft, wereldrond, 
Uit éénen mond 
Loof Jezus Christus, wereldrond! 
 
R. Feith. 



Dĕ he̅rtĕn | vĕrschri̅ktĕn, | ĕn vlu̅gttĕn | gĕzwi̅nd, 
Ăls dĕ wi̅nd, | 
Vŏor dĕ spe̅|rĕn ĕn ko̅|gĕls; 
't Was rep en rumoer, waar men rende en men blies, 
En 't hondengebas en het paardengebriesch 
Verjaagden de ontwakende vogels. 
 
H. Tollens, Cz. 



Dĕ zwa̅|lŭw zwe̅e̅ft, | 
Dĕ me̅́i|ma̅and we̅́eft | 
Ŏns blo̅emĕn |, tŏt kra̅nsĕn | ĕn me̅ijĕn. 
Wij sluipen stil, 
Naar lust en wil, 
Ter deur uit, in vrolijke reijen. 
 
W.H. Warnsink. 



Zĕg, ba̅a̅sjĕn, | wăt sta̅at ĕr | ŭw tui̅n|tjĕn fri̅sch! | 
Wăt i̅s ĕr | ŭw ho̅fjĕn | tŏch ke̅urĭg! | 
Hĕt mi̅jnĕ | dăt li̅jkt wĕl | eĕn wi̅l|dĕrni̅s |, 
Mijn bloempjens zijn half niet zoo fleurig; 
Zoo wit is je zand en zoo groen is je gras; 
Ik gaf er wat om, als het mijne zoo was. 
 
J.P. Heije. 



{==28==} {>>pagina-aanduiding<<}


Dĕ vli̅etĕ|kĕns ka̅bbĕ|lĕn 
Za̅chtjĕns ŏm|laa̅g, 
Dĕ vo̅gĕ|lĕn ba̅bbĕ|lĕn 
Lu̅id ĭn dĕ | haa̅g, 
Ĕn zo̅elĕ|rĕ wi̅ndĕn | 
Hĕrâ̅mĕn | ĭn 't ve̅ld, 
Dăar 't lo̅ovĕr | dĕr li̅ndĕn | 
Zĭjn kno̅ppĕn | ŏntzwe̅lt. 
 
J.M. Dautzenberg. 



He̅ldĕr|bla̅u̅w ĭs dĕ | he̅mĕl, | 
D'aa̅rd' ĭn | jeu̅gdĭgĕn | do̅s, 
Ĕn hĕt bo̅nt|stĕ gĕwe̅|mĕl 
Spe̅e̅lt ĭn 't | lu̅chtĭgĕ | bo̅sch; 
A̅ch mĭjn | he̅rt ĭs ĕen | dro̅e̅fheĭds|bro̅n! 
Ni̅mmĕr | stra̅a̅lt ĕr dĕ | le̅ntĕ|zo̅n. 
 
J.M. Dautzenberg. 



Zĭj dro̅e|gĕn ŏns i̅n | eĕn be̅d|dĕkĕn 
Zŏo wa̅rm | ĕn za̅cht | tĕ ru̅stĕ; | 
Wĭj kre̅|gĕn ĕ|tĕn ĕn dri̅n|kĕn 
Zoo veel ons herteken lustte; 
En somtijds kwam de vrouwe, 
Die blonk van goud en steenen, 
Ontroerd de blijde spelen 
Aanschouwen van heur kleenen. 
 
J. Van Beers. 



Zĭj ze̅ggĕn, | gĭj wo̅o̅nt ĭn | dĕn he̅|mĕl, 
Ĭn eĕn hu̅is | văn di̅|ăma̅nt | 
Mĕt go̅u̅|dĕn po̅o̅rtĕn, | ĕn ho̅|vĕn 
Vŏl su̅ikĕ|rĕn blo̅emĕn | gĕpla̅nt. | 
 
J. Van Beers. 



{==29==} {>>pagina-aanduiding<<}


't Ge̅urĭgĕ | va̅rĕn dĕr | gro̅enĕ | ku̅st 
We̅e̅fde ŭ hĕt | be̅djĕn, | wa̅a̅ro̅́p | gĭj ru̅st. | 
't Zi̅j ăl gĕen | we̅eldĕ, | 't ĭs go̅e̅d | gĕnoe̅g: | 
't Wa̅s măar | eĕn kre̅bbĕ, | dĭe Je̅|zŭs dro̅e̅g. | 
 
J.J.L. Ten Kate. 



Ru̅stĭg | sla̅pĕn | dĕ li̅jkĕn | 
Ĭn dĕr a̅a̅r|dĕ ki̅l|lĕn scho̅ot, | 
Tŏt ste̅e̅n | gĕwo̅rdĕn, | bĕvro̅zĕn | 
O̅ndĕr | dĕn zoe̅n | dĕr doo̅d. | 
 
Fr. De Cort. 


Aanmerking. De verzen, waaruit de drie laatste strofen bestaan, worden ook accentverzen genoemd. De accentverzen zijn samengesteld uit een zeker getal geklemtoonde lettergrepen, of heffingen, van elkander gescheiden bij middel van eene of twee korte of ongeklemtoonde lettergrepen, ook dalingen geheeten. De laatste der opgegeven strofen bestaat uit verzen van drie heffingen:

Ru̅́stig sla̅́pen de li̅́jken 
In der a̅́arde ki̅́llen scho̅́ot, 
Tot ste̅́en gewo̅́rden, bevro̅́zen 
O̅́nder den zoe̅́n der do̅́od. 






{==30==} {>>pagina-aanduiding<<}

Over de stemrust en de versmelting.

38. In eenige verssoorten moet de lezer achter zekere voeten in 't vers kunnen rusten: die rust heet stemrust.
39. In zesvoetige jambische verzen of alexandrijnen valt de stemrust meest altijd achter den derden voet:

Nog hield het schriklijk pleit || van dwang en vrijheid aan; 
Nog droeg der vaadren erf || de Spaansche legervaan, 
En dronk om strijd het bloed || van landzaat en van vreemden, 
De kneuzende oorlogsvracht || beploegde Vlaandrens beemden, 
En Neêrlands weeke grond || hijgde onder 't wigt van wee. 
Toch hield haar vlag zich op, || en dekte land en zee, 
En woei in eere rond || en de overwinning tegen. 
Kastielje kromp terug || voor Maurits heldendegen, 
En de Ooster Indiaan, || op Javaas kust begroet, 
Bevrachtte Neêrlands vloot || met 's werelds overvloed. 
 
H. Tollens, Cz. 


Aanmerking. Het is noodzakelijk, dat, om de eentoonigheid te vermijden, de stemrust somtijds achter den eersten, tweeden, vierden of vijfden voet valle:

Ja 't hart gevoelt zich zelf || een denkbeeld ingedreven 

{==31==} {>>pagina-aanduiding<<}

Van heil. || Daar is een goed, || een doel, || waarvoor mij leven. 
Dees pijn, || dit zelfbesef van ongenoegzaamheid, 
Die hoop, || waarmeê zich 't hart || in 't uiterst onheil vleit, 
Tot beter voorbewaart, || en gruwzaamheên leert dragen, 
Bewijst een vatbaarheid, || voor geen der aardsche plagen 
Gevormd, || maar tot een' stand van meer dan aardsch genot. 
 
W. Bilderdijk. 


40. In vijfvoetige jambische verzen valt de stemrust meest altijd achter den tweeden voet; nogtans is het, welluidendheidshalve, noodig, dat zij van tijd tot tijd elders, ja zelfs achter de korte lettergreep van den jambus, worde geplaatst:

De morgen klom || ter kim uit, flauw en traag, 
En schemerde, || zoo doodsch en bang, door vlaag 
En wolkendrift, || het plassend aardrijk tegen. 
Weêr sloeg de trom, || en de aanvalkreten stegen 
Van allen kant, || uit bosch en heuveltop 
Met meerder drift, || dan daags te voren op. 
 
Th. Van Rijswijck. 



Een man || stond bij een wentlend molenrad. 
De wind ||, die 't water van de beek bewoog, 
Joeg 't vocht ||, dat neêrwaarts bruischte, van omhoog 
Naar onder ||, waar 't de raderspaken trad, 
Gelijk de voet der maagd || het spinnewiel. 
Het scheen, || als hing aan 't rad || zijn turend oog; 
Maar meer dan 't oog || hing aan dat rad zijn ziel! 
Dat rad scheen hem de Tijd. || De wind, die 't dreef, 
Was d'adem Gods, || die in zijn wieken viel. 
Het water, || dat zoo rustloos stroomen bleef, 
Was de eeuwstroom, || uit de nooit verdroogde bron 

{==32==} {>>pagina-aanduiding<<}

Der eeuwigheid gevloten, || waar de Zon, 
Die altijd schijnt, || de bergen smelten doet, 
Waaruit || de stroom der tijden wordt gevoed. 
En 't bobblend schuim, || dat, in haar dartle vlugt, 
De branding op den stroom || verrijzen deed, 
Zoo rasch ontstaan || als knappende in de lucht, 
Die blazen waren - || wat men jaren heet. 
 
J.P. Hasebroek. 


41. In zevenvoetige jambische verzen wordt de stemrust achter den vierden voet geplaatst:

De tijd liet op mijn sterke leest || zijne ijzren handen drukken, 
En heeft mij ieder lid verstramd, || en deed mijn' schedel bukken. 
Ik slacht den forschen eikenboom, || die eeuwen heeft weêrstaan 
Aan zomerbrand en wintervorst || en woedenden orkaan; 
Maar die, vermolmd en saploos thands, || de kruin schier gansch ontbladerd, 
Met enkle takken nog voorzien, || voelt, dal zijn einde nadert!... 
 
K.L. Ledeganck. 


42. In achtvoetige trochaïsche verzen valt de stemrust achter den vierden voet:

Zestig eeuwen rolt ge uw waatren, || trotsche zee, onmerkbaar voort, 
En nog stroomt gij even statig, || als op 't statig scheppingswoord; 
Zestig eeuwen zijn verzonken || in het onnaspeurbaar niet, 
Sints het eerst de geest des Heeren || zweefde langs uw stroomgebied, 
En nog ruischt gij even lieflijk, || en nog glanst gij even blank, 
Als toen gij uw' golfdans aanvìngt || op der sferen maatgeklank! 
Ziet, wel zijt gij oud, o fiere, || die hier alles wisslen zaagt. 
Maar toch zelf geen enkel teeken || van dien eeuwgen omkeer draagt, 
Die wel alles zaagt veroudren, || maar wier schittrend voorhoofd nooit 
Door de minste rimpelgroeve || van de grijsheid werd geplooid. 
 
S.J. Van den Bergh. 



{==33==} {>>pagina-aanduiding<<}

43. Wanneer eene zachtkorte e vóór eenen klinker komt, wordt die e versmolten, en in het vers niet geteld:

Wat beurt ge⁐uw zilvren kruin hoog boven 't floers der wolken! 
Wat blikt gij fier en trots op de⁐omgelegen volken, 
Die ge⁐aan uw voeten ziet geschaard! 
Gij berggevaarten, die het luchtgewelf blijft schoren, 
Die 't eerst van uit den schoot des bajerts zijt geboren, 
Als oudste zonen van deze⁐aard! 
 
Gij Alpenreuzen! die de wereld zaagt verouderen, 
Maar niet verouderd zijt, schoon ge⁐op uw breede schouderen 
Der eeuwen wentling hebt getorscht; 
En, schoon de lentezon moge⁐aan uw schotsen knagen, 
Uw diamanten kroon van sneeuw en ijs blijft dragen, 
En 't blinkend pantser om uw borst. 
 
B. Ter Haar. 


Aanmerking. Daar de h in onze taal altijd hoeft uitgesproken te worden, mag de zachtkorte e voor dien medeklinker niet versmelten. Uit dien hoofde zijn de volgende verzen gebrekkig:

Zoo is 't dat Gods genade viel 
Op d'hemelblanke maagdenziel. 
 
G. Gezelle. 





{==34==} {>>pagina-aanduiding<<}

Over het rijm.

44. Door rijm verstaat men:
1o Gelijkheid van klank in de medeklinkers aan 't begin van wee of meer digt bij elkander staande woorden of lettergrepen, welke den klemtoon hebben. Dit rijm heet men stafrijm of alliteratie (1):

{==35==} {>>pagina-aanduiding<<}


Zal ik mijn' vader, voeder, 
Mijn' stut, mijn' steun, mijn' staf, 
Mijn heul, mijn heil, mijn' hoeder 
Zien stulpen in het graf. 
 
J. De Decker. 



De rijke braste in overdaad, 
En de arme had geen brood; 
De rijke vierde lust en luim, 
Maar schonk den arme korst noch kruim, 
En dacht niet aan zijn' nood. 
 
W. Messchert. 



{==36==} {>>pagina-aanduiding<<}


Men waait en wuift met muts en hoed, 
En zwaait met piek en zwaard; 
En zingt Jacobaas heldenmoed 
En Beilings laffen aard. 
 
Men rost en raast en zwetst en zwiert, 
En draaft door wal en stad, 
En stroopt en schendt en tuischt en tiert, 
Brooddronken, woest en zat. 
 
H. Tollens, Cz. 



God dank! zij bidt weêr, vrij en vroom. 
God dank! Is 't waarheid, of is 't droom? 
Wees wellekoom, 
O klokgeklep daar boven! 
't Is of de nacht alreeds verliep, 
't Is of de morgenklok haar riep, 
Om d'Eeuwige te loven. 
 
Pr. Van Duyse. 



En wat is de lach ook lief, 
Dien de Algoedheid wil verleenen 
Aan de kindren, zoete kleenen, 
Vrij van zorgen, vreemd aan grief, 
Vreemd aan al ons zelfvervelen! 
't Lachje' ontbreekt aan hunne spelen 
En geruste droomen niet. 
O, wat reine wellust biedt 
Ons die schat vol zielsgenoegen 
Bij ons zwijgen, bij ons zwoegen, 
Bij ons eindeloos verdriet. 
 
Pr. Van Duyse. 



{==37==} {>>pagina-aanduiding<<}


Louter stralen, louter licht 
Over louter lenteloover, 
Bergen, dalen, vergezicht, 
Alles vol getoover. 
 
J.M. Dautzenberg. 


2o Gelijkheid van klank in de klinkers der geklemtoonde lettergrepen van twee of meer woorden. Gewoonlijk wordt dit rijm assonantie geheeten. Assonanten zijn: leed en zweep; boot, knoop, schoon en groot; bank en land; bosch en rots; duitsch en huis.
3o Gelijkheid van klank niet alleen in de klinkers der laatste lange of geklemtoonde lettergreep bij twee of meer woorden, maar ook in de daarop volgende medeklinkers, of in de volgende korte of ongeklemtoonde lettergrepen; zoo als: man, kan en pan, zuster en geruster; dagen, vragen en plagen; snoodheden en grootheden; verdedigen en beleedigen; verdedigingen en beleedigingen.
Aanmerking. Wanneer men van rijm spreekt, bedoelt men gewoonlijk dit laatste. De alliteratie en assonantie worden veelal in het lichaam van 't vers gebruikt, terwijl het eigentlijke rijm meest altijd op het einde wordt gesteld.
45. Het rijm is toegelaten:

1oVan de scherplange ee en oo met de zachtlange: verschenen, verdwenen rijmen met steenen; hooren, stooren rijmen met geboren.

2oVan woorden op ng met woorden op nk, voorafgegaan van den zelfden klinker; klank rijmt met zang, en zinkt met dringt.

3oVan woorden op d, g, s met woorden op t, ch, sch, voorafgegaan van den zelfden klinker: dood, dag, huis rijmen met stoot, ach, kuisch.

4oVan woorden op ar met woorden op er: warm, hart rijmen met scherm, werd.


{==38==} {>>pagina-aanduiding<<}

5oVan plaats met haas, van rots, met bosch en los, en van andere dergelijke klanken.



46. Woorden afgeleid van den zelfden stam rijmen niet. Gaan rijmt niet met begaan, noch met ontgaan; vergunnen rijmt niet met misgunnen.

47. Men late nimmer y met ei rijmen. Gebrekkig is derhalve het rijm in de volgende verzen:

Englen hebben 't bed gespreid, 
Waar ge uw hoofdje op nedervlijt. 
 
C.G. Withuys. 



Het zij zoo! sprak de held, gaan wij dan zonder wijlen 
Den ondoordringbren schoot van 't dreigend noodlot peilen. 
 
J. Nolet De Brauwere. 



En 'k had, in menig zorgvol jaar 
Van zuren arbeid en gevaar, 
Door vlijt, een klein fortuin gekregen, 
En dankbaar spaarzaam weggeleid 
Voor 's levens grammen wintertijd. 
 
A. Meijer. 


Doch nog gebrekkiger is het rijm, zoo het al rijm mag heeten, in de volgende verzen:

Geketend aan den wal moet hij onz' aanval wachten 
In bange onzekerheid; verbroken is de band 
Van wederzijdschen steun, die 't blij vertrouwen zendt. 
 
A. Meijer. 



Toen 't nu de schaars gehoorde stem 
Des zwijgers plotseling vernam, 
Was alles stil als 't graf. 
 
A. Meijer. 



{==39==} {>>pagina-aanduiding<<}


Maar even als de vloed, die in zijn golvenwentelen, 
En bruischend van 't gebergt', het hechtst arduin doet kantelen. 
 
J. Nolet De Brauwere. 


48. Rijmen, die uitgaan op eene of meer korte of ongeklemtoonde lettergrepen, noemt men slepende, en die eindigen op eene geklemtoonde lettergreep, staande rijmen: leven en beven, grootheid en snoodheid, naderen en vaderen zijn slepende, hart en smart, leeft en beeft, staande rijmen.

49. Men heeft dichtstukken, waarin alleenlijk staande, en andere, waarin alleenlijk slepende rijmen voorkomen.
Staande rijmen als in:

Wie zijn schaapjens 's avonds telt, 
Als ze komen uit het veld, 
En hij vindt het vol getal, 
Die en vraagt dan niet met al, 
Wat eens koopmans treurig hoofd 
Van den zoeten slaap berooft; 
Hij en vreest niet, dat zijn schip 
Mogt verzeilen op een klip; 
Dat zijn waren hier of daar 
Mogten komen in gevaar; 
Dat een roover met geweld 
Mogte nemen schip en geld; 
Dat zijn schipper is een dief; 
Dat men zijnen wisselbrief 
Mogte laten onbetaald. 
Denkt, hoe een die ligt en maalt 
Op dees zaken nacht en dag 
Wijf en kind vermaken mag. 
 
J. Cats. 



{==40==} {>>pagina-aanduiding<<}

Slepende rijmen als in:

'k Heb mijn stem naar God geheven, 
Riep hem aan van hier beneden: 
Hij begon gehoor te geven 
Op mijn klagten en gebeden. 
Als ik zat beklemd in banden, 
Zocht mijn ziel hem in den hoogen, 
's Nachts met opgestrekte handen, 
En mijn hoop werd nooit bedrogen. 
Mijne ziel, bedrukt en klagtig, 
Nam geen' troost aan in heur smarte; 
Maar zij werd aan God gedachtig, 
Die verscheen met troost in 't harte. 
 
J. Van den Vondel. 


50. Wil men staande met slepende rijmen schakeren, dan kan zulks op zeer verschillende wijze geschieden. Zoo heeft men, om van geene andere te gewagen:
1o Opeenvolgende rijmen, wanneer twee slepende en twee staande elkander regelmatig opvolgen (aa bb aa bb, of bb aa bb aa):

Het ruwe Noorden was nog vrij, nog onvermand! 
Nog had de Romer daar zijn' standaart niet geplant; 
En om geleden hoon van Kimbren en Teutonen, 
Verhief zich 't wraakgeschrei van Tibers heldenzonen! 
Daar ligt het Noorden met den starrenkrans om 't hoofd: 
Hij heeft den stouten kreet der vrijheid niet gedoofd, 
Nog zich in 't slaafsch gareel den vreemdling prijs gegeven; 
Maar ademt reiner lucht, en leidt het zwervend leven, 
Hem, Titanszoon en teelt van 't reuzenvoorgeslacht, 
Als ouderlijk gebruik, door de eeuwen aangebragt, 
En heilig voortgeplant in 't hart van echte telgen. 
Vrij mag zijn breede borst den frisschen aâmtogt zwelgen. 
 
J. Nolet De Brauwere. 



{==41==} {>>pagina-aanduiding<<}

2o Omarmende rijmen, wanneer twee slepende rijmen tusschen twee staande, of twee staande tusschen twee slepende voorkomen (abba, of baab):

Wat is ze rasch ontvallen aan uw tressen, 
De blanke kroon, die 't hoofd der bruid omgaf! 
En stond haar plaats aan 't fledsche loover af, 
Dat thands u siert, der grauwe lijkcipressen! 
Hoe vroeg verdween de lach van uw gelaat! 
Hoe wreed is u de vreugd ten rouw geworden! 
Als hadt ge, met het bruidskleed aan te gorden, 
Slechts regt erlangd op 't weduwlijk gewaad. 
 
J.P. Hasebroek. 


3o Gekruiste rijmen, wanneer regelmatig een slepend na een staande, of een staande na een slepend voorkomt (ab ab ab, of ba ba ba):

Ziet gij die kerk, mijn kind? Daar rust het overschot 
Der aangebeden vrouw, ontrukt aan 's vaders harte; 
Zij bad om uw geboorte, en werd verhoord van God; 
Zij zag alleen op u, en achtte geene smarte. - 
Wat wil die nare trek, die kinderlijke kreet, 
Dat scherpe en zilte nat, dat opwelt uit uwe oogen? 
Drukt reeds uw kinderhart mijn hartverplettrend leed? 
Of smaakt de melk u niet, uit vreemde borst gezogen? 
 
E.A. Borger. 


4o Gemengde rijmen, wanneer geene bepaalde orde in acht genomen wordt:

Ik naderde, in het eind het doel! 
't Oord was mij niet meer vreemd, 
'k Herkende elk boschje en elke poel 
En wilgenrijke beemd! 

{==42==} {>>pagina-aanduiding<<}

'k Zag zeilen spieglen in den stroom, 
Wiens blonde golfjens langs de muren 
Van mijn geliefde haven schuren; 
'k Herkende 't landschap aan zijn' zoom; 
'k Herkende 't, maar het miste 't leven: 
't Was eenzaam, naar, een doode leest! 
Waar was het landvolk dan gebleven 
En 't loeijend vee, dat eens die dreven 
Bevolkte? Een licht rees in mijn' geest, 
Een aaklig licht, dat mij deed beven: 
Des vijands voet was daar geweest! 
'k Betrad, met angstig kloppend harte, 
De hoeve eens vriends, maar 't huis was leêg; 
Het hol gebas der honden zweeg, 
En of hij 't nutloos jagtroer tartte, 
Speelde op de ruig begroeide plaats 
En de open laan, de schuchtre haas! 
Geen' toon vernam ik dan 't geraas 
Van de oeverbranding in de verte, 
En 't klokgebrom, dat elken stond 
Mijn vaderstad mij tegenzond. 
 
A. Meijer. 


51. Wel eens veroorloven zich de dichters een wezentlijk spel met het rijm. Onze oude Rederijkers waren vooral op rijmkunstjens verslingerd: zoo vindt men bij hen dubbel- en trippelrijmen, aanvangrijmen, kettingrijmen, echoos, enz. De nieuwere dichters hebben van dit alles slechts weinig gebruik gemaakt.
Dubbel- en trippelrijmen komen voor in de Liefde op 't ijs van Tollens:

Zij rijden en glijden en snijden door 't ijs, 
En ijlen en zeilen het spiegelpad grijs; 
Hij snort haar vooruit met een zwierenden zwaai, 
En vangt haar weêr op met een' krassenden draai. 

{==43==} {>>pagina-aanduiding<<}

Zij zwieren en gieren het baantjen ten end, 
En wiegen en vliegen in de opene tent, 
En klinken en drinken en leggen reis aan, 
En waaijen en zwaaijen op nieuw langs de baan. 


Aanvangrijmen vindt men in heel het Epikurisch feestgezang van P.A. de Génestet:

Ruischende wanden en schittrende zalen, 
Bruischende bekers en ramlende schalen, 
Blinkende toortsen in flonkrend kristal, 
Klinkende kelken en jubelgeschal! 
Schaatrende buijen van lachen en zingen, 
Klaatrende stroomen en kurken aan 't springen, 
Spreijen van dons voor het uitgerekt lijf, 
Reijen van vrienden in 't zalig verblijf. 
 
Blazende wangen en smakkende lippen, 
Azende blikken op aadlijke snippen, 
Gouden faisanten en druipende kluif, 
Oude, gemerkte, gezegende druif! 
Heilige schotels van bruine pasteijen, 
Veilige feestdisch en gladde geleijen, 
Geuren en fleuren van 't blinkend festijn, 
Keuren van spijzen en kleuren van wijn. 


Kettingrijmen laten het einde van een vers rijmen met het begin van 't volgende. Ziet hier de laatste strofe van een kettingreferein door Anna Bijns (XVIe eeuw). Dit kettingreferein heeft zoo veel strofen als er letters zijn in 't alphabeth, en ieder vers kan bovendien van achter tot voren worden gelezen!

Zoeten naem Jesu, altijt gebenedijt! 
Wijt open is 't herte; doornaghelt sijn handen en voeten; 
Groeten sal ick u hertelijcken altijt; 
Vrijdt ghevanghene arme, en ons wilt ontmoeten. 



{==44==} {>>pagina-aanduiding<<}

Men kan ook lezen:

Gebenedijt altijt, Jesu naem zoeten! 
Voeten en handen sijn doornaghelt; 't herte is open wijt; 
Altijt hertelijcken u ick sal groeten; 
Ontmoeten wilt ons, en arme ghevanghene vrijdt. 


Gekend is de volgende echo in 't Gesprek op het graf van Olden Barnevelt, door J. Van den Vondel.

Wie luistren om de vraag eens vreemdelings te hooren? Ooren. 
Wie stopt 's Lands voorspraak hier den mond met dezen steen? Een. 
Mauritius? Wat kon den landvoogd dus verstooren? Toren. 
Zoo heeft hij om verraad hem 't leven afgesneên? Neen. 
Was 't om de vrijheid dan met kracht op 't hart te treden? Reden. 
Wat mist al 't vaderland bij 't korten van dien draad? Raad. 
En brak men meer dan 't regt der vrijgekochte steden? Eeden. 
Wat baart dit, nu elk voelt, hoe veel zijn dood ons schaadt? Haat. 
Wat moet men doen die met den dwingland t' samenzweeren? Weeren. 
Zou dan hun hoogmoed haast verwelken als het gras? Rasch. 
Wat zal men Barnevelt, die 't juk zocht af te keeren? Eeren. 
Wat wordt de dwingeland, die 't regt te magtig was? Asch. 



{==45==} {>>pagina-aanduiding<<}

Door de nieuwere dichters werd insgelijks de echo wel eens gebruikt:

Minerva vond de veldfluit 
uit, 
En speelde 't eerste lied, 
Aan d'oever van Permessus vliet, 
Gehukt in 't jeugdig kruid. 
 
W. Bilderbijk. 



Versmaad mijn blijk van eerbied 
niet, 
Al is mijn werk onwaard, 
Dat gij 't als meesterstuk aanvaardt. 
 
J.A. Alberdingk Thijm. 


Geen dichter echter heeft meer met het rijm gespeeld dan J. Van Lennep in het stuk: Hoe loopt de Dusse langs het hol van Neander?

Hier ziet men het water 
Met schaatrend geklater 
Al golvend verschijnen 
Met glinstrenden luister 
En wondere pracht, 
En daar weêr verdwijnen 
In akelig duister 
En sombere nacht: 
Soms toont het in 't donker 
Een schittrend geflonker, 
Waar niemand het wacht: 
't Verzinkt weêr, en blinkt weêr 
Op 't mossige steen, 

{==46==} {>>pagina-aanduiding<<}

En baant zich al glijdend, 
Den weêrstand vermijdend, 
Of moedig bestrijdend, 
Van boei zich bevrijdend, 
De heuvlen doorsnijdend, 
Zijn bedding verwijdend, 
Een' weg naar beneên: 
Den kleigrond doorweekend, 
De steenkorst doorbrekend, 
Somwijlen zich scheidend, 
En verder verbreidend; 
Een rotsklomp omvattend, 
Omschurend, bespattend, 
En dan weêr zich naadrend, 
Zijn' toevoer vergaadrend, 
In kolken en kreekjens, 
Met bronnen en beekjens 
Zijn stroomnat vermengend, 
De takken besprengend, 
Het loover beschuimend, 
Met vlokken bepluimend, 
Den doortogt zich ruimend, 
Bij 't nederwaart trekken 
Met daavrend geschal, 
Om de echoos te wekken 
Van 't rotsige dal: 
Den omtrek verkoelend, 
De wouden bespoelend, 
Krioelend en woelend 
En borlend en morlend 
En gonzend en bonzend, 
En hobblend en bobblend, 
En dartlend en spartlend, 

{==47==} {>>pagina-aanduiding<<}

En vechtend en slechtend, 
En worstlend en borstlend, 
En wijkend en strijkend, 
En sleepend en zweepend, 
En dansend en glansend 
En flikkrend en blikkrend 
En stortend en hortend, 
En klimmend en glimmend, 
En kronklend en vonklend, 
En flikkend en likkend, 
En knorrend en morrend, 
En snurkend en lurkend, 
En brommend en grommend, 
En knabblend en kabblend, 
En bijtend en slijtend, 
En neigend en dreigend, 
En knersend en persend, 
En kampend en dampend, 
En rollend en hollend, 
En vliedend en ziedend, 
En hupplend en drupplend, 
En kloddrend en floddrend, 
En pressend en klessend, 
Zich spelend verdeelend, 
Zich kaatsend verplaatsend, 
En stroomend en stoomend 
Zijn perken ontkomend: 
Hier vlietend en schietend en gietend, 
Daar kokend en rookend en smookend, 
En zinkend en klinkend en blinkend, 
En zwevend en strevend en bevend, 
En wellend en zwellend en snellend, 

{==48==} {>>pagina-aanduiding<<}

En vloedend en spoedend en woedend, 
En kibblend en knibblend en dribblend, 
En kruipend en sluipend en druipend, 
En draaijend en zwaaijend en waaijend, 
En urmend en wurmend en stormend, 
En hotsend en botsend en klotsend, 
En klapprend en wapprend en plapprend, 
En steunend en dreunend en kreunend, 
En wippend en glippend en slippend, 
En zwierend en tierend en gierend, 
En wentlend en kentlend en drentlend, 
En dravend en schavend en gravend, 
En schuwend en duwend en stuwend, 
En klettrend en schettrend en plettrend en knettrend, 
En schuivend en stuivend en snuivend en wuivend, 
En vallend en schallend en knallend en brallend, 
En knagend en jagend en plagend en klagend, 
En malend en dwalend en dralend en dalend, 
En schomlend en tromlend en stomlend en romlend, 
En spuitend ontspruitend en sluitend weêrstuitend, 
En ruischend en suizend en bruischend zich kruisend, 
En groeijend en vloeijend en stoeijend en loeijend, 
De beemden besproeijend, de zinnen vermoeijend: 
Hier murmlend ontspringend, 
Daar keijen doordringend, 
Den band zich ontwringend, 
Of, hoogten omringend, 
Zijn snelheid bedwingend: 
Hier wassend en plassend, 
En de oogen verrasschend, 
En stijgend en hijgend 
En nimmermeer zwijgend, 

{==49==} {>>pagina-aanduiding<<}

Van spraak ons beroovend, 
En de ooren verdoovend, 
En raatlend als razend, 
Den wandlaar verbazend, 
Beroerend, vervoerend, 
Zich slingrend in bochten 
Door kloven en krochten, 
En weemlend verscholen 
In dompige holen 
En sluimrend verzonken 
In diepe spelonken, 
Zich kringlend en krullend in eeuwgen Meander: 
Alzoo loopt de Dusse langs 't hol van Neander. 


52. Men heeft in onze taal rijmlooze verzen:

Hoe is natuur zoo stil zoo plegtig! 
Het dartel windjen kwijnt 
En lispelt, op een trillend blaadjen, 
Zijn' laatsten adem uit! 
Geen vogel zingt nu blijde toonen, 
Maar zwijgt eerbiedig stil. 
 
J. Bellami. 



De tintelende starren, 
Verschenen aan den hemel, 
Maar met een' bleeken eerbied, 
Zoodra de maan haar glansen 
Op 't zwijgend aardrijk spreidde, 
Met duizend lieve lichtjens 
Door duizend takjens speelde, 
En zich in 't beekjen spiegelde. 
 
H. Van Alphen. 



{==50==} {>>pagina-aanduiding<<}


Schoon rijst gij voor mijn oog, 
Beeldnis van hoogmoed en trots, 
Die met uw reuzengevaart 
Heuvlen en dalen bedreigt. 
Schoon rijst gij op voor mijn oog, 
Berg, die uw spitsige kruin, 
Eeuwig met ijsschors bedekt, 
Eeuwig in zonneglans baadt. 
Heimvol en somber als 't woud, 
Dat uwe heupen omvat, 
Houdt ge in uw' schoot, als het meer, 
Tallooze schatten vergaârd. 
Alles wat 't menschdom bekoort, 
Schonk u d'Algever zoo mild, 
Dat ge de vruchten van 't Zuid 
Mengt met den rijkdom van 't Oost. 
Paart aan de trotschheid van 't Noord. 
 
J.A. De Laet. 


53. Dikwijls schakeert men rijmende met rijmlooze verzen; men merke echter op, dat het laatste vers eener strofe gewoonlijk rijmt.

54. In alexandrijnen mag men nooit digt bij elkander de zelfde of gelijkende rijmklanken gebruiken: zij moeten ten minste door een tiental verzen gescheiden wezen.



{==51==} {>>pagina-aanduiding<<}

Dichterlijke vrijheden.

55. Wanneer een woord eindigt op eenen der uitgangen de, del, dem, den, der, dig, duw, voorafgegaan van eenen langen klank, kan de d wegvallen, en de twee lettergrepen tot ééne worden samengetrokken. Zoo schrijven de dichters: vreê, zij, veêl, aâm, daân, aâr, staâg, schaûw, in de plaats van vrede, zijde, vedel, adem, daden, ader, stadig, schaduw:

Daar kregen wij de hoofdsom weêr. 
Ons uitgeschoten geld, 
Door Neêrland aan zijn' wreeden heer 
Gedwongen toegeteld. 
Wij hadden lang genoeg geduld, 
Maar nu, dat morren moê, 
Betaalt men ons eene oude schuld 
En wat voor 't wachten toe. 
 
H. Van Alphen. 



Strijdt, strijdt dan, helden! laat niet wachten 
De maagden, die thands nederzien, 
Die naar u, vol verlangen, smachten 
Om d'eikenkrans u aan te biên. 
 
J.F. Helmers. 



Dan stopt de dorpeling zijne ooren 
Voor 't naar geluid van fluit en veêl, 
En vlugt met overhaaste schreden 
De schimme van 't vervloekt kasteel. 
 
J.A. De Laet. 



{==52==} {>>pagina-aanduiding<<}

56. De zachtkorte e, op het einde eener lettergreep en gevolgd van een achtervoegsel of eenen verbuigings- of vervoegingsuitgang, kan worden weggelaten. Zoo schrijft men: kindren, weemlen, beetre, lieflijk, needrig, eindloos, haatlijk, in plaats van: kinderen, wemelen, betere, liefelijk, nederig, eindeloos, hatelijk:

Hoe lieflijk bloeit gij in 't verborgen, 
Gij needrig kruid der barre heî. 
 
J.P. Heije. 



De asch der vaadren ruste veilig 
In der vaadren vrijen grond. 
 
J.A. De Laet. 



Hoort gij 't middernachtlijk uur slaan?... 
Vreeslijk stijgt hun borstlig haar; 
Uit hun monden huilt de treurzang, 
Onder ijslijk, wild gebaar. 
 
F. Rens. 


57. De uitgangen baren, bare, en igen, ige kunnen tot bren, bre, gen, ge inkrimpen, wanneer zij voorafgegaan zijn van eene lange lettergreep:

Mijn dierbre! (klonk haar dof gekrijt). 
Wat wordt er thands van u! 
 
A. Bogaers. 



Wie zulks bestond, 
Die ondervond 
Welhaast de gruwbre straf van die zich zelv' verdelgen. 
 
K.L. Ledeganck. 



Een eeuwge duisternis bedekt zijn stervende oogen. 
 
A. Hoogvliet. 



{==53==} {>>pagina-aanduiding<<}

Aanmerking. Men verlieze nimmer bij dergelijke inkrimping de eischen der welluidendheid uil het oog.

58. De woorden uitgaande op den, de, der, voorafgegaan van eenen tweeklank of eene ij, kunnen de d verliezen:

Gij zijt een meester tuk om geesten in te luiën. 
 
J. Van den Vondel. 



En, tot in de needrigste hut 
Zal 't nakroost nog eeuwen, met liefdrijk vertrouwen, 
Haar beeld als het beeld van een Heilge behouën 
 
J. Van Beers. 



Heel de schepping ademt vrijer, 
Nu de omwolkte lucht zich klaart; 
Bloem en heester heffen blijër 
't Neêrgekromde hoofd van de aard'. 
 
B. Ter Haar. 



En nu de Heer hem dien ontvallen doet, 
Vloekt de arme man de wereld niet bij 't scheiën; 
Toch is hem nu het leven lief en zoet; 
Want als hij kroost en gade stil hoort schreijen, 
Zegt hem zijn hert, dat hij nog leven moet. 
 
J. De Geyter. 


59. In plaats van de vormen zegt, legt, gebruikt men soms zeît en leît, en in plaats van zegde of zeide, en legde of leide schrijft men zeî en leî:

De meester zeît, als 't winter wordt 
Dan trekt ge ver van hier. 
 
J.P. Heije. 



{==54==} {>>pagina-aanduiding<<}


Wel aardig spinnekopjen! wat ben je bitter kleen! 
Hoe durf je toch zoo loopen, en dat nog wel alleen? 
Zeg, heb je dan geen moeder, geen zuster of geen meid, 
En niet als ik een bedjen, waarin ge u 's avonds leît. 
 
P.J. Heije. 



‘Morgen!’ zeî het kind; zijn broêrkens 
Kwamen 's avonds weêr naar huis. 
 
R. Loveling. 



Hij zweeg, en op elks hoofd leî zijne hand haar' zegen. 
 
J. De Geyter. 


60. In plaats van mijnen, mijne, dijnen, dijne, zijnen, zijne, haren, hare, uwen, uwe, onzen, onze, hunnen, hunne, eenen, eene, geenen, geene, gebruikt men ook mijn', dijn', zijn', haar', uw', onz', hun', een', geen':

Ook gij wilt dan uw' val? uw mond heeft dien gezworen. 
Welaan! uw lot staat vast. Gij gaat door 't volk verloren. 
't Misnoegen strooit zijn zaad, 't schiet wortel, 't zet zijn' bloei. 
Geen luchtstreek, geen verloop van eeuwen stikt zijn' groei; 
't Zweemt, in gestalte, naar de deugdenteelt der vaadren. 
Bedrieglijk pronkt het waas der vrijheid op zijn blaadren. 
 
C. Loots. 



'k Heb een gade met drie kleinen, 
Needrig is mijn huisgezin, 
Waar ik 't schraal bestaan voor win; 
Doch ik ruil mijn refereinen 
Voor geen' gevel van graniet. 
 
Th. Van Rijswijck. 



{==55==} {>>pagina-aanduiding<<}

61. Vóór eenen klinker worden den en men, wel eens tot d' en m' afgekapt. Ook gebruikt men 'k en 't in plaats van ik en het, en zoo 'n in plaats van zoo een, zoo eenen, zoo eene, terwijl men des door 's vervangt, wanneer de genitief vóór het woord slaat, waarvan hij afhangt, of den tijd aanduidt:

Wat trekt ge onstuimig voort, gij ongetrouwe wolken! 
En groet op d'eigen dag de verst gelegen volken. 
 
J.P. Hasebroek. 



Het heldenantwoord volgt terstond! 
't Is of de muren bliksems braken 
De barstende erst ploegt 's vijands grond, 
En dood- op doodsnik hoort m'er slaken, 
 
A. Bogaers. 



De deur van 't knekelhuis ging heen en weêr; 
Maar 'k zag geen hand, die toe- of opensloot. 
 
J.J.L. Ten Kate. 



Moeder, 'k stond aan 't strand en keek, 
Toen hij henen vaarde. 
 
V. Loveling. 



Daar woont zoo 'n maged op geen zolderkijn. 
 
J. Van Beers. 



God, mijn God! kunt gij 't vergeten, 
Hoe zijn dappre veder vocht 
Voor de vrijheid van 't geweten? 
Past zoo 'n kamper d'ijzren keten? 
 
Pr. Van Duyse. 


62. Elkander en malkander worden somtijds tot elkaêr en malkaêr, ja zelfs ander tot aâr samengetrokken:

{==56==} {>>pagina-aanduiding<<}


En toch - daar binnen zit een paar, 
Bij 't nauwlijks flikkrend licht, 
In doodsche stilte bij elkaêr, 
Het oog ter aard' gerigt. 
 
K. Sybrandi. 



Het kostbaarst haars meesters gepakt bij elkaâr. 
Bindt zij nu de rossen het een aan het aâr. 
 
S.J. Van den Bergh. 


63. Na de voornaamwoorden hij, het, dat, dit, wat en 't bijwoord waar en daar gebruikt men wel eens 's in plaats van is.

Hij 's op een zetel slaaf, wien beider heil ontvliedt: 
Hij 's koning, die haar kent en in een hut geniet. 
 
R. Feith. 



Dat's God. Oneindig eeuwig Wezen 
Van alle ding, dat wezen heeft. 
 
J. Van den Vondel. 



Wat 's die winteravond lang! 
 
W. Bilderdijk. 



Hij roept: daar 's oorlog voor de hand. 
 
W. Bilderdijk. 


64. De uitgang e kan wegvallen in den tegenwoordigen tijd der aantoonende en der bijvoegende wijze van alle werkwoorden, alsook in den onvolmaakt verleden tijd der bijvoegende wijze der sterke werkwoorden:

De mensch beware dan zijn eigen element 
Als andre dieren: hij genoeg' zich met de palen 
Van zijnen rijken hof. Het rijzen en het dalen 
Van zon en maan verdeel' de maanden en het jaar, 
Hij neem' den ronden loop der heldre sterren waar. 
 
J. Van den Vondel. 



{==57==} {>>pagina-aanduiding<<}


O waar' de twijfling hier veroorloofd! waar' de naarheid 
Des grafs, die u omringt, slechts schijnbaar, nog geen waarheid! 
 
K.L. Ledeganck. 


Aanmerking. De e van den uitgang de, te in den onvolmaakt verleden tijd der zwakke werkwoorden moet steeds behouden blijven.
65. De eind-e kan worden weggelaten bij veel zelfstandige naamwoorden, alsook bij het vrouwelijk en meervoud der bijvoegelijke naamwoorden met de uitgangen er en en.

En stapelt zoden, of omhangt die met gebloemt'! 
 
W. Bilderdijk. 



Al blijft dat lied ook laag bij de aard', 
Gods Englen dragen 't hemelwaart. 
 
J.P. Heije. 



Geen rijker kroon 
Dan eigen schoon. 
 
K.L. Ledeganck. 



Dat land eens aan natuur ontwrongen, 
Ontscheurd aan 't woedend golfgeklots, 
Vergeefs door d'Oceaan besprongen 
En op zijne eigen schepping trots. 
 
J. Kinker. 


Aanmerking. Indien het bijvoegelijk naamwoord niet op en of er uitgaat, mag de eind-e nooit weggelaten worden. Gebrekkig zijn de volgende verzen van H. Peeters:

Gij zingt schoon' liedjens moeder... 
Maar zie, gij hebt bij 't water 
Klein' bloemen afgerukt. 


66. Wanneer de eerste persoon enkelvoud van den tegenwoordigen tijd, de eerste en de derde persoon van den onvolmaakt verleden tijd der aantoonende wijze, en de tweede persoon

{==58==} {>>pagina-aanduiding<<}
enkelvoud der gebiedende wijze uitgaan op d voorafgegaan van eenen langen klinker, kan de d wegvallen:

En 't was haar, of de ziel haar matte borst ontgleê. 
 
W. Bilderdijk. 



't Was of geheel een zee 
Van licht me omstroomde, en nacht en donker wijken deê. 
 
B.H. Lulofs. 



Ik blijf op 't kasteel - en gewis ik behoù 
Uw have voor u. 
 
S.J. Van den Bergh. 


67. Dikwijls laat men de t des tweeden persoons van den onvolmaakt verleden tijd uitgaande op de of te weg:

Ge ontroofde u aan dat zoet om voor hun heil te waken; 
Gij juichte in hunne deugd en in hun waar geluk; 
Gij schreide om hunnen val, en deelde in hunnen druk. 
 
R. Feith. 


68. De woorden op ling, lijk, loos, nis, die eenen medeklinker, voorafgegaan van eenen langen klank, vóór den uitgang hebben, kunnen eene zachtkorte e voor den uitgang nemen. Zoo vindt men leereling, eerelijk, eereloos, ervarenis in plaats van leerling, eerlijk, eerloos, ervaarnis:

Hoort gij niet het doodsche kermen 
Van het wereloos geslacht? 
 
W. Bilderdijk. 


69. In plaats van om vindt men in samengestelde woorden omme:

Ziet waar de storm ons sloeg in 't gunstig ommewenden. 
 
H. Tollens, Cz. 



Ik zag den ommegang van honderd duizend dieren. 
 
J. Van den Vondel. 



{==59==} {>>pagina-aanduiding<<}

70. In enkele woorden, waarin r of l gevolgd is van eene b, f, g, k, l, m, n, p, voegden de oude dichters somtijds eene e tusschen de r of l en den volgenden medeklinker. Zoo vindt men berreg, erreg, warrem, vollek, dollek, errenst, arrebeid, in plaats van berg, erg, warm, volk, dolk, ernst, arbeid. Van deze tusschen voeging der e wordt hedendaags weinig gebruik gemaakt:

Der heemlen hemel zal mij een paleis verstrekken, 
De regenboog een troon, 't gestarrente bedekken 
Mijn zalen. 
 
J. Van den Vondel. 



Het hemelsche geregt heeft zich ten langen leste 
Ontferremd over mij en mijn benauwde veste. 
 
J. Van den Vondel. 


71. Men schrijft onverschillig doorn, koorn, hoorn, toorn, gaarn, gaarne, of doren, koren, horen, toren, garen.

72. Men vindt bij de dichters veer, vrind, hiel, schennen, brogt, gebrogt, vlogel, veugel, geveugelte, vier, lui, in plaats van ver, vriend, hield, schenden, bragt, gebragt, vleugel, vogel, gevogelte, vuur, luiden:

Ik gis, hij is niet veer. 
 
J. Van den Vondel. 



En Bles, de vrind 
Van ieder kind 
Bragt ze allen, allen, een voor een, 
Naar des jongsten broêrtjens plekjen heen. 
 
W.J. Hofdijk. 



Bijtende met scherpen tand 
In de koorde, die hem hiel. 
 
J.F. Willems. 



{==60==} {>>pagina-aanduiding<<}


Grootmoediger dan zij, die helden durven schennen. 
 
C. Loots. 



Wijl 't heilig Schrift van elders is gebrogt. 
 
K.L. Ledeganck. 



Hij valt, en stort bij d'eersten flits 
Van Bato's kroost ter aard', met zijn' verzengden vlogel. 
 
J.F. Helmers. 



Snavelbeen en uitgeplukt gevleugelt' 
Van roerdomp, vledermuis, en gruwzaam nachtgeveugelt! 
 
W. Bilderdijk. 



Ik heb mijn slagveêr in dit aangename vier 
Gezengd. 
 
J. Van den Vondel. 



Ga jij gerust maar morgen vroeg, 
Je kunt van nacht nog slapen hier, 
Den wijden weg op met je dier 
Er zijn nog goede lui genoeg. 
 
J.P. Heije. 





{==61==} {>>pagina-aanduiding<<}

Over eenige bijzondere dichtvormen.

Het Nevelingenvers.

73. Het Nevelingenvers, dat aldus wordt genoemd naar het beroemde epische gedicht het Nevelingenlied, waarin het werd gebruikt, bestond in de Middeleeuwen uit zes geklemtoonde met een onbepaald getal tusschengevoegde ongeklemtoonde lettergrepen: in het midden was eene stemrust. Vier verzen maakten eene strofe. Zoo leest men in een der twee fragmenten, welke wij van dit heldendicht in het Dietsch bezitten:

Si líépen iégen héme, énde ontfíngen dóé 
Wél den cóénen hére: daer wás ménech vróé. 
Hi béétte ván den órse, den bére hí ontbánt; 
Éntie hónde líépen ná den bére tehánt. 
 
Die bére wóúde ten wóúde, daer híjt vóér hem sách. 
Doe vlóe úten wége élc al dát hi mách. 
Die bére ván den líéden dúér die cókene rán, 
Doe vlóé ván den bére die cóc ende ménech mán. 
 
Hi wárp óver rúcge wát dat hí daer vánt, 
Scótelen énde téílen, die spíse daer ín tehánt. 
Doe spránc óp met háésten Gúntheer dáér hi sát; 
Die bére líep doe sére. Hóért, wíés hi doe bát. 



{==62==} {>>pagina-aanduiding<<}

Sedert eenige jaren heeft men met het beste gevolg het Nevelingenvers weder in onze dichtkunst ingevoerd. Men verdeelt het in twee drievoetige halfverzen, waarvan het eerste hyperkatalektisch of overtallig is. Er is eene stemrust in het midden, en de voeten zijn jamben, anapaesten of stijgende spondeën:

Gĕno̅e̅g | gĕzwo̅e̅gd | gĕle̅|dĕn || vŏor 's le̅|vĕns e̅er | ĕn lu̅st | 
Va̅arwe̅́l, | bĕdri̅e̅g|lĭjkĕ we̅|rĕld! || dĕ ke̅i̅|zĕr ha̅a̅kt | năar ru̅st; | 
Hĕt e̅ng | vĕrbli̅jf | dĕs klo̅o̅s|tĕrs, || dĕ sti̅l|tĕ dĕr ee̅n|zaămhe̅id, | 
Zi̅e̅ daa̅́r, | wăt he̅|dĕn e̅n|kĕl || zĭjn ma̅t|tĕ zi̅n|nĕn vle̅i̅t. 
 
J.M. Dautzenberg. 



Het klinkdicht of sonnet.

74. Het klinkdicht of sonnet bestaat uit veertien verzen, gewoonlijk van jambische maat, verdeeld in twee vierlingen (quadernari of quatrains), gevolgd van twee drielingen of terzinen (ternari of tercets). De Nederlandsche dichters verkiezen voor 't sonnet bijna immer het alexandrijn; nogtans zijn andere verzen geenszins uitgesloten.
De twee vierlingen hebben slechts twee rijmen, die op de volgende wijze kunnen worden geschikt:
a	a	a	a
b	b	b	b
b	a	a	a
a	b	b	b

a	a	b	b
b	b	a	a
b	a	b	a
a	b	a	b


{==63==} {>>pagina-aanduiding<<}

De twee drielingen of terzinen hebben of wel twee of wel drie rijmen, die worden geplaatst als volgt:
a	a	a	a	a	a	a	a	a	a
b	b	b	b	b	b	b	b	b	a
a	a	b	c	c	c	c	b	a	b

b	a	b	a	b	c	b	a	b	b
a	b	a	b	c	b	a	c	c	c
b	a	a	c	a	a	c	c	c	c

De dichter kan niet altijd zijne gedachten in dit Prokrustes bed wringen: in dit geval mag hij nog eene terzine bij de laatste voegen; doch alsdan bestaat de eerste regel der bijgevoegde terzine slechts uit een halfvers, dat met het laatste of voorlaatste vers der voorgaande terzine rijmen moet. Zulk een klinkdicht neemt den naam van staartklinkdicht (sonetto colla coda). Somtijds wordt een klinkdicht gevolgd door een tweede, zelfs door een derde en vierde, dat telkens het antwoord op het voorgaande bevat, en de zelfde rijmklanken heeft. Onze dichters der zeventiende eeuw, zoo als Hooft, Vondel, Huygens, Maria Tesselschade Roemers Visscher, leveren daarvan voorbeelden op. Die klinkdichten heeten in 't Italjaansch, waarin zij menigvuldig voorkomen, en uit welke taal zij dan ook in de onze werden overgebragt, sonetti a risposta.
Het sonnet moet ééne hoofdgedachte bevatten, die in de eerste strofe wordt uitgedrukt, in de tweede ontwikkeld; de derde moet tot de laatste voorbereiden, welke gewoonlijk met eene verhevene gedachte, iets puntigs, iets spreukachtigs, hetwelk, om zoo te zeggen, de samentrekking is van het heele sonnet, eindigt. De verzen, die staande of slepend zijn naar 's dichters verkiezing, staan elk op zich zelven, en mogen in het volgende vers niet overspringen. De Franschen hebben het den sonnettendichter nog

{==64==} {>>pagina-aanduiding<<}
moeijelijker willen maken: zij willen niet, dat een woord meer dan één maal in een klinkdicht worde gebruikt. Daarin hebben echter de andere volkeren hen niet gevolgd.

	Palamedes.
't En leed geen zeven jaar, of Palamedes schaûw 
Bij nacht de tenten ging der regteren doorwaren: 
Die rezen op verbaasd met opgerezen haren, 
En zagen daar een schim, mishandeld, blond en blauw. 
 
Zijn baard hing dik van bloed: zijn keel was schor en flauw. 
‘Wie komt ons,’ riepen zy, ‘in 't duister dus vervaren?’ 
‘Bij toortslicht,' sprak hij, ‘ik uw straf lees uit dees blaâren: 
Die mijne onnoozelheid ten roove gaaft aan 't grauw.’ 
 
Zij sidderden van schrik; zij vloden niet, zij vlogen 
Dan ginder, dan weêr hier, voor 't branden zijner oogen. 
Hij stapt' hen na, en liet een bloedvlek waar hij trad: 
 
Tot dat de schemering des dageraads ontloken, 
De angstvalligheid verdreef van 't naar en ijslijk spooken, 
En vond de vaderbeuls door 't knagen afgemat. 
 
J. Van den Vondel. 




Het triolet.

75. Het triolet, of gelijk de oude Rederijkers het noemden, het rondeel, bestaat uit acht tot twaalf verzen, die slechts twee verschillende rijmen hebben. De twee eerste verzen bevatten eenen volledigen zin, en keeren, het eerste in het midden, en beide te gelijk op het einde van het gedicht logisch verbonden terug.

Die gheen pluymen en can strijcken, 
Die en dooch ter wereldt niet; 
Is hy aerm, hy en sal niet rijcken. 
Die gheen pluymen en can strijcken, 
Alomme soe heeft hy tachterkijcken, 

{==65==} {>>pagina-aanduiding<<}

Hy wordt verschoven, waer men hem ziet: 
Die gheen pluymen en can strijcken, 
Die en dooch ter wereldt niet. 
 
Anthonis De Rovere (XVe eeuw.) 




Het madrigal.

76. Het madrigal of schaperslied, dat zeldzaam bij ons voorkomt, is een puntig lofdichtjen, hetwelk uit zes tot elf verzen bestaat, die slechts twee of drie verschillende rijmen hebben.

	Odilde.
't Volmaaktst, dat aarde en hemel had; 
't Voortreflijkst, dat natuur bezat; 
Het dierbaarst, daar mijn hart om bad, 
Van God een weêrhelft smeekend; 
Met alles wat mijn beê vergat, 
In 't zelfde voorwerp saamgevat: 
Zie daar uw beeld, mijn huwlijksschat, 
Met luttel zwier geteekend. 
 
W. Bilderdijk. 




Het ringgedicht.

77. Het ringgedicht (in 't Fransch rondeau), dat men met het triolet of rondeel niet mag verwarren, is samengesteld uit twaalf tot veertien verzen, in twee strofen van ongelijke lengte verdeeld. Iedere strofe moet met de eerste woorden van 't eerste vers sluiten. Het ringgedicht loopt slechts op twee of drie verschillende rijmen. Bij onze dichters komt het zelden voor.

	De vrede van cateau cambresis.
Deur peys en vré ist nu goet in ons landen: 
Rust, orlogh' mé moeten vlieden met schanden, 

{==66==} {>>pagina-aanduiding<<}

Janus' tempel is nu vast toeghesloten, 
Rhetorica sal nu vry, onverdroten 
Met Musicam in reynder liefden branden; 
Want Mars leyt nu vast ghebonden met schanden; 
De Furiën, bijtende op heur tanden, 
Moeten nu weer gaen duyken in hun coten, 
Deur peys en vré. 
 
Deur peys en vré, ons van God toeghesonden, 
Heeft hy vermoort onse felle vyanden, 
En ons herten van allen druck ontbonden, 
Deur peys en vré. 
 
Jan Van der Noot (XVIe eeuw.) 




Het referein.

78. Het referein is de voornaamste dichtvorm der Rederijkers. Het referein bestaat uit niet min dan vier strofen, van acht tot twintig verzen ieder. Al de strofen eindigen met het zelfde vers of de twee zelfde verzen, stok geheeten. De laatste strofe is gewoonlijk aan den prins der Rederijkkamer opgedragen, of bevat meest altijd in haar eerste vers het woord prins.

	Is godt met my, wie mach my schaden?
Wanneer my somtijts desolatie 
Wilt overvallen door diversche quellinghe, 
Die my gheschiet van Caims generatie, 
Soo steeck ick my selven weer door Gods gratie, 
Dinckende al lijt mijn scheepken hellinghe, 
Godt salt noch opheffen wter dellinghe; 
Want die hem betrouwen, al zijnse in weene, 
Hy troostse int leste, al neemt hy wtstellinghe. 
Dit dinckende, al maken de quade rellinghe 

{==67==} {>>pagina-aanduiding<<}

Tegen mijn eere, ick acht al cleene, 
Wel wetende, dat icx niet ben alleene, 
Die onrechtelijck beclapt werde en beloghen; 
Dus en wil icx soo seere niet trecken te beene, 
Maer ghevent Godt oppe, met knien gheboghen, 
Biddende om troost, want tis in sijn vermoghen, 
Dat hy my mach helpen, hoe seere beladen; 
Wat fenijn, dat teghen my wert wtghespoghen, 
Is Godt met my, wie mach my schaden? 
 
Is Godt met my, ick set in mijn deere 
Den vyant met alle sijn adherenten. 
Al zijn de quaey tonghen inde weere 
Mijn fame te rooven, tsal noch comen int cleere, 
Hoe my belieghen dees nijdighe serpenten, 
Ick wil Christus lijden int herte prenten, 
Die van sijnen broeders oock heeft gheleden, 
En slaen by teruyce ons Heeren mijn tenten. 
Vervolghen my mijn naeste, tsijn doude ghewenten, 
tEn is van gisteren niet oft van heden; 
Want van mijnder jeucht sy noyt anders en deden, 
Danse altijt quaet van my hebben ghesproken. 
Dus wil ick mijn herteken stellen te vreden: 
tMocht sonder mijn toedóen wel werden ghewroken; 
Want Godts hulpe en heeft my noyt gebroken. 
Ick hope, hy sal my noch staen in staden, 
Al mogen sy mijn fame een weynich croken. 
Is Godt met my, wie mach my schaden? 
 
Al wert Joseph van sijnen broeders ghehaet, 
En daer toe wt nijde in Egypten vercocht, 
Hy quam daer dore tot alsulcken staet, 
Dat sijn broeders aen hem hulpe en toeverlaet, 

{==68==} {>>pagina-aanduiding<<}

Met gheboghen knien, namaels hebben ghesocht. 
Al heeft Esaus nijt oock sulck werck ghewrocht, 
Dat Jacob in Mesopotamien moest vlien, 
Hy heeft weercomende veel rijedoms me brocht: 
Dus wil ick mijn hertken oock stellen locht; 
Godt sal my te beter helpen misschien. 
Al werd' ick ghehael, tis dickwils ghesien, 
Dat de benijde niet dan te bat en varen. 
Wat achte ick tseggen van onwetende lien? 
Ick hope Godt sal my voor de daet bewaren, 
Al mogen de loghenen therte beswaren, 
Alst Godt belieft, hoe sy my versmaden, 
Hy sal de waerheyt wel openbaren. 
Is Godt met my, wie mach my schaden? 
 
Al was Susanna valschelijck bedreghen 
Met overspel, haer wroeghers quamen ter schanden. 
Al wert Mardocheus tonrecht beteghen, 
Amman heeft den strop om den hals ghecreghen; 
Mardocheus wert gheert in veel landen. 
Al scherpte nijt op David oock sijn tanden, 
Soo dat coninck Saul stont naer sijn leven, 
Saul viel selfs inder Philisteen handen, 
En David wert tspijte van sijnen vyanden 
Moghende coninck in Israël verheven. 
Al hadden Daniëls benijders bedreven, 
Dat hy in den leeuwen cuyl wert ghewesen, 
Daniël onschuldich is ongheschent ghebleven, 
Gesont wtcomende te meer ghepresen, 
Als ick schriftuere heb overlesen; 
Al is Caïns nijt quaet om versaden, 
Exempelen aenmerckende, seg ick mids desen: 
Is Godt met my, wie mach my schaden? 

{==69==} {>>pagina-aanduiding<<}

Prince. 
Al willen quaey tongen mijn fame berooven, 
En loghenen versieren teghen mijn eere, 
En mijn vrienden willen sy hen laten verdooven, 
Haer loghenen meer dan de waerheyt ghelooven: 
tIs al menschen werck, ick en achts niet seere; 
Want ick de menschen vast kennen leere. 
So seg ic: dwaes zijnse, die menschen betrouwen; 
Maer ick vinde noch troost, daer ic my toe keere, 
Men mach my niet belieghen aen onsen Heere; 
Want hy can tbinnenste der herten aenschouwen. 
Wie dat my afgaet, met hem wil ickt houwen: 
Ick set alle dinck by, mach ick hem behaghen. 
Doen wy de menschen anders dan sy souwen, 
Den Heere sal ick alleene mijn lyden claghen, 
En soo ghewillijck mijn cruysken draghen, 
Dat hy my op leyt, en volgen sijn paden. 
Al legghen my mijn vyanden duysent laghen, 
Is Godt met my, wie mach my schaden? 
 
Anna Bijns. 




De Malaysche dichtvorm.

79. De Malaysche dichtvorm bestaat uit strofen van vier verzen met gekruiste rijmen, welke dusdanig met elkander verbonden zijn, dat het tweede en het vierde vers der vorige strofe te elken male het eerste en het derde der volgende zijn:

	Natuurontwaken.
Reeds is de winter op de vlugt, 
Het rijk der droefheid is ten end, 
De bloem herrijst in milder lucht, 
Elk struikjen zingt: ‘lang leev' de lent'!’ 
 

{==70==} {>>pagina-aanduiding<<}

Het rijk der droefheid is ten end, 
De weide pronkt in jeugd'gen zwier, 
Elk struikjen zingt: ‘lang leev' de lent'!’ 
En 't amen murmelt de rivier. 
 
De weide pronkt in jeugd'gen zwier, 
De leeuwrik fluit zijn geestig lied, 
En 't amen murmelt de rivier 
Bij 't zacht geruisch van 't slingrend riet. 
 
De leeuwrik fluit zijn geestig lied, 
En 't muschjen kweelt en juicht en speelt', 
Bij 't zacht geruisch van 't slingrend riet, 
En zoet is oog en oor gestreeld. 
 
En 't muschjen kweelt en juicht en speelt, 
De vreugde dreunt door 't groene veld, 
En zoet is oog en oor gestreeld, 
Als klank en kleur te saâm versmelt. 
 
De vreugde dreunt door 't groene veld, 
De vreugde dreunt tot in het hart, 
Als klank en kleur te saâm versmelt, 
Vlugt met den winter leed en smart. 
 
J.M. Dautzenberg. 






{==71==} {>>pagina-aanduiding<<}

Over eenige verssoorten der ouden op onze taal toegepast.

De hexameter.

80. De hexameter bestaat uit zes voeten: de vier eerste zijn daktylen of dalende spondeën, de vijfde is steeds een daktylus, en de zesde een dalende spondeus of een trochaeus. Achter de eerste lange of de eerste korte lettergreep des derden voets is gewoonlijk eene stemrust. Bij gebrek aan deze stemrust hoeft men er twee, de eerste achter de eerste lange of korte van den tweeden, en de andere achter de eerste lange of korte van den vierden voet:

Za̅lĭg gĕ|we̅st, || da̅t | te̅gĕn dĕn | sto̅rm || dĕs vĕr|bo̅lgĕnĕn | a̅a̅rdri̅jks | 
Zi̅jnĕn ŏ|li̅jfbo̅o̅m | schu̅t || ĕn bĕ|sche̅rmt me̅t | schi̅ttĕrĕnde | e̅e̅ndra̅gt; | 
Za̅lĭg gĕ|we̅st, || wa̅a̅r | je̅u̅gdĭgĕ | ku̅nst || ŏp dĕn | ve̅ldĕ zĭch | ne̅ê̅rvli̅jt | 
O̅m ĕr Vĭr|gi̅lĭŭs | li̅e̅r || tĕ bĕ|sna̅rĕn tĕr | e̅e̅rĕ dĕs | la̅ndbo̅u̅w. | 
Wi̅e i̅n 't | zwe̅e̅t || zi̅jns | a̅anschi̅jns | 't e̅e̅rstĕ || dĕn | a̅kkĕr bĕ|we̅rktĕ, | 
Di̅e o̅o̅k | le̅idĕ || tĕr | wa̅rĕ bĕ|scha̅vĭng || dĕn | e̅e̅uwĭgĕn | gro̅ndste̅e̅n. | 
 
J.M. Dautzenberg. 



{==72==} {>>pagina-aanduiding<<}

Aanmerking. Eenige dichters vervangen somtijds den spondeus door eenen trochaeus:

La̅ngza̅a̅m | ga̅lmdĕ 't gĕ|ta̅mp dĕr | be̅ê̅klo̅k | o̅vĕr dĕ | ve̅ldĕn, | 
Di̅e̅ vo̅l|za̅lĭg ĭn 't | go̅u̅d văn | de̅ avŏnd|zo̅nnĕ zĭch | ba̅a̅ddĕn. | 
Ple̅gtĭg | ro̅e̅rĕndĕ | sto̅nd! ăls | ĭn 't | do̅rp e̅lk | mo̅e̅dĕrkĕn, | e̅e̅nskla̅ps | 
Sta̅kĕndĕ | 't sno̅rrĕn văn | 't wi̅e̅l, mĕt hĕt | te̅e̅kĕn dĕs | kru̅isĕs zĭch | ze̅gĕnt; | 
Wi̅jl ŏp dĕn | a̅kkĕr dĕ | bo̅e̅r, zĭjn | da̅mpe̅ndĕ | ro̅ssĕn wĕêr|ho̅u̅dĕnd, | 
Achtĕr dĕ | plo̅eg zi̅ch | 't ho̅o̅fd ŏnt|blo̅ot, ŏm eĕn | a̅vĕ tĕ | pre̅e̅vlĕn. | 
 
J. Van Beers. 



De pentameter.

81. De pentameter bestaat uit twee halfverzen, het eerste van twee voeten en half: twee daktylen of dalende spondeën gevolgd van eene lange lettergreep, waarna eene stemrust; het tweede halfvers insgelijks uit twee voeten en half: twee daktylen gevolgd van eene lange lettergeep. Wel eens vindt men eenen spondeus door eenen trochaeus vervangen:
De pentameter wordt niet alléén gebruikt, maar met den hexameter tot een distichon verbonden:

Gri̅evĕndĕ | do̅o̅rn ĭn hĕt | o̅o̅g văn | zwa̅kkĕ nă|i̅jvrĭgĕ | bro̅e̅dĕrs, | 
Ma̅n dĭe vĕr|ru̅kt ĕn vĕr|sto̅mt: || di̅chtĕr uĭt | ho̅o̅gĕrĕn | kre̅i̅ts. 
 
J. Van Walrè. 



Va̅a̅k hĕeft mĕn | 't kro̅o̅st ŏnzĕr | eeu̅w Pyg̅|me̅è̅n ĭn ge|lĕe̅rdheĭd gĕ|scho̅ldĕn. | 
Gri̅mm, wĭe ŭw | we̅rkĕn ăan|scho̅u̅wt, || Re̅u̅s, hĭj bĕ|wo̅ndĕrt ĕn | zwi̅jgt. 
 
B.H. Lulofs. 





{==73==} {>>pagina-aanduiding<<}

Het sapphicum en adonicum.

82. De sapphische strofe bestaat uit drie sapphische verzen gevolgd van een adonicum. Het schema is:

{== afbeelding 
	
==} {>>afbeelding<<}
    


Be̅́etrĕ | va̅a̅rt, Lĭ|ci̅́nĭŭs, | zu̅lt gĕ | he̅́bbĕn | 
Wen ge u min vooruit op de hooge zee waagt, 
Wen ge uit vrees voor stormen niet immer angstvol 
Be̅e̅ft bĭj hĕt | ro̅tsstra̅nd. | 
 


Het oorspronkelijke luidt bij Horatius als volgt:

Rectius vives, Licini, neque altum 
Semper urgendo, neque, dum procellas 
Cautus horrescis, nimium premendo 
Littus iniquum. 




Het alcaïcum.

83. De alkaïsche strofe bestaat uit vier verzen, waarvan het schema is:

{== afbeelding 
	
==} {>>afbeelding<<}
    


O edel voorwerp onzer bedoelingen, 
Volschoone deugd, maar zwaar ter betrachtinge, 
Wat is het schoon voor u te sterven, 
't Aakligste, gruwzaamste leed te lijden! 
 
W. Bilderdijk. 





{==74==} {>>pagina-aanduiding<<}

De asklepiadische strofe.

84. Het meest gebruikte schema dier strofe, is:

{== afbeelding 
	
==} {>>afbeelding<<}
    


Weerom dragen, o schip, rollende baren u 
Zeewaarts. Maar, o waarheen? Stuur naar de haven toe 
Krachtvol. Ziet gij dan niet, hoe 
Riemloos of gij op zijde zijt? 
 
J.M. Dautzenberg. 


Bij Horatius luidt deze strofe:

O navis, referent in mare te novi 
Fluctus! O quid agis? Fortiter occupa 
Portum. Nonne vides ut 
Nudum remigio latus? 


Behalve het kleine asklepiadisch vers, dat in het vorige voorbeeld wordt gebruikt, is er nog een groot, waarin de volgende verzen zijn geschreven:

{== afbeelding 
	
==} {>>afbeelding<<}
    


Plant geen' anderen boom, Varus, het zij 's heiligen wingerts stam, 
Om 't milddadig gebied Tiburs, en waar Catilus' muren staan; 
Want aan nuchteren heeft Godes geschik louter bezwaar bestemd. 
 
J.M. Dautzenberg. 


85. Even als de voorgaande, kunnen al de bij de Ouden voorkomende verssoorten in de Nederlandsche tale worden gebruikt.


{==75==} {>>pagina-aanduiding<<}

INHOUD.
Inleiding	5
Over den klemtoon	7
Over de maat	10
	Lange lettergrepen	10
	Korte lettergrepen	10
	Middentijdige lettergrepen	11
Over de verzen	13
	Verschillende voeten	13
	Staande en slepende verzen	14
	Dalende en stijgende voeten	14
	Voltallige, overtallige en onvoltallige verzen	15
	Jambische maat	16
	Trochaïsche maat	19
	Spondeïsche maat	21
	Anapaestische maat	21
	Amphibrachysche maat	21
	Daktylische maat	23
	Gewoon gebrek in de trippelmaat	23
	Verschillende versmaten in een gedicht en verschillende voeten in een vers	24
	Accentverzen	29
Over de stemrust en de versmelting	30
	Stemrust in de alexandrijnen	30
	Stemrust in vijfvoetige jambische verzen	31
	Stemrust in zevenvoetige jambische verzen	32
	Stemrust in achtvoetige trochaïsche verzen	32
	Versmelting der zachtkorte e vóór eenen klinker	33


{==76==} {>>pagina-aanduiding<<}

Over het rijm	34
	Stafrijm of alliteratie	34
	Assonantie	37
	Eigentlijk rijm	37
	Gebrekkige rijmen	38
	Slepende en staande rijmen	39
	Opeenvolgende rijmen	40
	Omarmende rijmen	41
	Gekruiste rijmen	41
	Gemengde rijmen	41
	Dubbel- en trippelrijmen	42
	Aanvangrijmen	43
	Kettingrijmen	43
	Echo	44
	Rijmlooze verzen	49
	Rijmende met rijmlooze verzen geschakeerd	50
Over de dichterlijke vrijheden	51
Over eenige bijzondere dichtvormen	61
	Het Nevelingenlied	61
	Het klinkdicht of sonnet	62
	Het triolet	64
	Het madrigal	65
	Het ringgedicht	65
	Het referein	66
	De Malaysche dichtvorm	69
Over eenige verssoorten der ouden op onze taal toegepast	71
	De hexameter	71
	De pentameter	72
	Het sapphicum en adonicum	73
	Het alcaïcum	73
	De asklepiadische strofe	74






(1) 't Was kerstnacht en: dit en is hier middentijdig.

(1) Met bolpees en: dit en is hier middentijdig.

(1) De alliteratie is zeer oud: zij komt nog overvloedig voor in de volksspraak. Zoo hoort men: grof en groot, dik en dun, met man en muis, zus en zoo, vrank en vrij, van top tot teen, ziek of zuchtig, zot of zat, kind noch kraai, kost en kleêr, potten en pannen, klikken en klakken, enz. De vroegste gedenkstukken der Germaansche en Noordsche poëzij zijn in allitererende verzen. Ziet hier eenige regels uit den Heliand, epos, dat waarschijnlijk van het einde der VIIIe eeuw dagteekent:

Thuo umbi thena neriendan Crist. 
nahor gengun. 
sulica gesithos. 
so hie him selvo gecos. 
waldand under them werode. 
stuodun wisa man. 
gumon umbi thena godes sunu. 
gerno suithuo. 
weros an willeon 
was im thero wordo niud. 
thahtun endi thagodun. 
huat im thero thiedo drohtin. 
weldi waldand self. 
wordon cuthian 
theson liudion te liove. 


Wij laten hier de letterlijke vertaling volgen:

toen om den genezenden Christus 
nader gingen 
zulke gezellen, 
die hij zich zelf koos, 
de bestierende onder de menigte, 
stonden de wijze menschen 
de mannen om den Gods zoon 
begeerig zeer. 
de manslieden gewillig, 
was hun der woorden verlangen, 
zij dachten en luisterden, 
wat hun der volkeren drost 
wilde, de bestierende zelf, 
met woorden verkondigen, 
dezen lieden ter liefde. 




