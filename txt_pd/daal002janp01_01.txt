
    
        
            
                Jan Perfect of De weg der volmaking, vertoond in het leven en de zonderlinge lotgevallen van een voornaam wijsgeer
                Petrus de Wacker van Zon
             
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1082 G 43 en 1082 G 44
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Jan Perfect of De weg der volmaking, vertoond in het leven en de zonderlinge lotgevallen van een voornaam wijsgeer in twee delen van Petrus de Wacker van Zon in de derde druk uit 1834. De eerste druk is uit 1817. Petrus de Wacker van Zon is een pseudoniem van Bruno Daalberg.
                
                REDACTIONELE INGREPEN
                deel 1, p. II: de kop ‘Eerste deel’ is tussen vierkante haken toegevoegd.
                deel 1: p. 196: ‘ni’ → ‘niet’: ‘dat niemand bij verkiezing met hem reisde, wanneer hij de vracht niet voor denzelven betaalde’.
                deel 2, p. II: de kop ‘Tweede deel’ is tussen vierkante haken toegevoegd.
                
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. I en IV; deel 2: p. I en IV) zijn niet opgenomen in de lopende tekst.
                
                [Deel 1]
                  [pagina III]
                JAN PERFECT of DE WEG DER VOLMAKING, vertoond in het LEVEN EN DE ZONDERLINGE LOTGEVALLEN van een LEIJDSCHE APOTHEKERSZOON.
                KLUCHTIGE ROMAN door BRUNO DAALBERG.
                (Baron de Wakker van Zon).
                
                EERSTE DEEL.
                DERDE DRUK.
                
                Te AMSTERDAM, bij J. IMMERZEEL, Junior.
                   
                [Deel 2]
                 [pagina III]
                JAN PERFECT of DE WEG DER VOLMAKING, vertoond in het LEVEN EN DE ZONDERLINGE LOTGEVALLEN van een LEIJDSCHE APOTHEKERSZOON.
                KLUCHTIGE ROMAN door BRUNO DAALBERG.
                (Baron de Wakker van Zon).
                
                TWEEDE DEEL.
                DERDE DRUK.
                
                Te AMSTERDAM, bij J. IMMERZEEL, Junior.
            
            
                
                    2009 dbnl
                    
                
                daal002janp01_01
            
            
                unicode
                scans
            
            
                Petrus de Wacker van Zon, Jan Perfect of De weg der volmaking, vertoond in het leven en de zonderlinge lotgevallen van een voornaam wijsgeer. J. Immerzeel Jr., Amsterdam 1834 (derde druk)
                
            
        
        
            DBNL-TEI 1
        
        
            
                2009-07-20
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Petrus de Wacker van Zon, Jan Perfect of De weg der volmaking, vertoond in het leven en de zonderlinge lotgevallen van een voornaam wijsgeer. J. Immerzeel Jr., Amsterdam 1834 (derde druk)
 
Zie: https://www.dbnl.org/tekst/daal002janp01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
            
        
        


{==II==} {>>pagina-aanduiding<<}

    [Eerste deel]


{== afbeelding 
	
I.e Deel, over bladz. 24.==} {>>afbeelding<<}
    



{==1==} {>>pagina-aanduiding<<}

Goedgunstige Lezer!

‘Of een werk, een geschrift, om goed te zijn, aan allen gevallen moet,’ grenst te na aan de vraag: ‘of een mensch om deugdzaam en braaf te zijn, eens ieders vriend wezen moet,’ dan dat - wil men niet partijdig zijn! - men dit anders, dan door diegenen kan laten beantwoorden, die bij geval noch overdrevene vrienden van den allemans vriend, noch al te blinde vereerders van het allemans boek zijn.

Uit het negatief gewijsde van die beoordeelaars, te willen afnemen, ‘dat allemans boeken gewoonlijk weinig om het lijf hebben, wijl toch allemans boeken zoo min als allemans vrienden niet in den smaak vallen van hen, die in der daad boeken of vrienden zoeken,’ zou willen betoogen dat men in het vak zoo wel van vriend- als boekbeoordeeling altoos wijsselijk doet van met de minderheid te concluderen. Dit te doen, zou wederom veronderstellen dat het advies der minderheid overal - ook

{==2==} {>>pagina-aanduiding<<}

zelfs buiten Raadzalen of Grondvergaderingen! - het beste advies ware. Hetgeen, in den volstrektsten zin genomen, niets meerder, doch ook volstrekt niets minder zoude gezegd zijn, dan, dat het advies van zeven achtste deelen der menschen, geen onzer nieuwe centen waard is. Een Argument, dat wel algemeen bekend, en reeds duizendmaal gezegd, doch nimmer zoo openlijk a priore aangenomen, zoo dadelijk bij de voorrede van een boek, gezegd is!

Bijval verdeelt zich, mijns bedunkens, in drie deelen: of kan in slechts drie gevallen plaats hebben; dan wanneer namelijk het werk nuttig zij, wanneer het stichte of vermake. Nuttig zal dit weinigen schijnen, stichten zal het niemand, vermaken zal het slechts in zoo verre, dat een eenvoudig man er welligt eens hartelijk om lagchen zal.

Evenwel nuttig te zijn was mijn doel: ja dat zweer ik! hoe weinig dan ook de goedgunstige lezer noodzakelijk oordeelen zal, om dit te gelooven. Mijn nevendoel, ik beken het was te lagchen; een nevendoel evenwel! waarvan ik het mijne denke, doch ook wel aan anderen zeggen wil. Ik meen namelijk te hebben opgemerkt, dat, in het vak van menschen te leeren, menschen nuttig te zijn - mag ik zelfs - daar er toch noch hemel noch hel mede gemoeid is - voor een oogenblik het woord van verlichten gebruiken? - dat zeg ik in zulk een geval men nooit verder komt, dan, wanneer men zich van hunne eigene zotheden bedient! en hun dezelve in het costume van vreemden, en kan het

{==3==} {>>pagina-aanduiding<<}

zijn, in dat van hunne vijanden, eens op één kijkje t'huis zend, ten einde hen de lever eens regt hartelijk te doen schudden, bij het gezigt van - zulke gekke menschen! - als zij toch voorzeker niet zijn! Op de keper beschouwd, meende erasmus, was het toch zoo zeer om het even of een deugdzaam of wijs bestaan langs een doel of een nevendoel bereikt was, als dat de haas door eenen patrijshond of door eenen brak gevangen was. Gelukkig echter voor mij, wanneer uwe goedgunstigheid dit nevendoel bij mij, niet voor het eenige doel zult gelieven aan te zien, en ik, zoekende gelach te verwekken, niet gevonnisd werde om - alleen te lagchen! Nog gelukkiger! zoo wanneer ik mij in uwe oogen niet zoo ver bezondigd hebbe, dat, daar ik op mijne wijze - welke ik nog niet bekenne de beste niet te zijn, (zoo lang ik er kenne die nog zesmaal erger zijn!) - nut willende stichten, uwe goedgunstigheid mij er dat nut niet nog laat bij inboeten, en mij mijn lagchen zelf ten kwade rekent: even als het goedgunstige Godendom der ouden deed, toen het bedorven zoontje van God mars door hetzelve ten hemel werd uitgejaagd, wijl hij hen, die ernstig dachten te zijn, over hunne eigene sottises, ondanks hen zelven lagchen deed.

Anachronismen en toepassingen zullen voorzeker de struikelblokken zijn, die onder het doorlezen van jan perfect in voorname bedenking bij uwe goedgunstigheid komen zullen. Mijne teedere zorg voor derzelver geeerde scheenen, eischt des van mij, dat ik, zoo veel als mogelijk, zorge om dezelve uit den weg te ruimen.

{==4==} {>>pagina-aanduiding<<}

Anachronismen - neen zeker behooren, ab ovo gerekend, niet tot het bevallige eens boeks: zij zijn ten minste van die natuur, dat zij geheel kunnen weggelaten worden, zonder dat het boek er minder mooi, minder een boek door zoude zijn. Of zij tot de nuttigheid van hetzelve kunnen behooren, hangt alleen daarvan af, of men zonder dezelve te begaan even dat zelfde had kunnen aanvoeren, wat men te zeggen noodig oordeelde? en zoo wanneer dat noodige goed was, en zoo de mooiheid een sequeel der goedheid is, gelijk dit de ouden beweerden, let wel door te meenen, ‘gelijk bij voorbeeld cicero deed,’ dat ‘zonder nut, de glorie zelve geene uitgedrukte China's appel waard is!’ (*) ja dan komt in der daad de vraag optreden, of Anachronismen bij wijle niet nog wel eens, ook van wege hunner mooiheid zelve, zouden kunnen te pas komen? daar het ten minste nog niet bewezen is, dat iets wat te pas komt, niet even zoo wel zoude te pas komen, of het reeds gebeurd was, dan of het vijftig jaar voor of na zijn aanwezen gebeurde; en het waarlijk toch niet minder moeijelijk valt, om te begrijpen, dat dat, wat gebeuren zal, te pas komen zal, dan dat datgene te pas kwam, wat gebeurde, wijl toch in allen gevalle de hemel wilde dat het eens gebeuren zoude! Eene questie, waarover op het promotiemaal van eenen doctor in de philosophie, bij invallenden nacht, zeer aardige dingetjes zouden te zeggen zijn.

Ik ben het echter volkomen met uwe goedgunstigheid

{==5==} {>>pagina-aanduiding<<}

eens, dat men, ook zonder Mikrologie hiertoe aan te wenden, verwonderd zijn mag, van bij voorbeeld iemand, in het jaar 1758 van onze gewone tijdrekening, van magnétisme animal, van Gaz inflammable en van Galvanismus te hooren spreken, om van andere, even gewigtige, den mensch zoo behulpzame inrigtingen, en uitvindingen niet te gewagen: daar toch een ieder weet dat deze verhevene concepties des menschelijken vernufts, van vrij wat verscher datum dagteekenen, en velen zelfs, nog zoo versch en tot op den huidigen dag zoo groen gebleven zijn, dat, onaangezien alle aangewende vlijt en pogingen, uit dezelve geene genoegzame quintessentia heeft kunnen getrokken worden, om er een bruikbaar iets uit te kunnen voortbrengen. Doch wijl verwondering niet altoos minachting of verwerping involveert en wijl het nog niet zeker is, dat alles, wat vreemd staat, reeds daarom kwaad zij, even min als dat wij zouden mogen pretenderen dat alles goed ware, wat vreemd is - (gelijk wij eens gedwongen, gelijk men voorgaf, doen moesten! -) zullen wij niet verder op dit artikel, voor zoo menige Idaea socia vatbaar, blijven stil staan, al ware het dan slechts uit vreeze dat ons werk zelf door nog later te komen, een Anachorismus met ons maken zoude.

Het argument der Toepassingen, dat is, om alles wat het spelend en schertsend vernuft luimigs uitdacht, om het ridendo castigare dáár te stellen, den armen schrijver onmededoogend als kwaadwillende, kwaadaardige en (op zijn allerbest, op zijn zondags genomen!) voor waan-
{==6==} {>>pagina-aanduiding<<}
wijze aanmerkingen op het gedrag en de denkwijze van zoo vele onzer beste bekenden, onzer achtbaarste tijden landgenopten, of wat nog guller is uitgedacht, op onze edelste wijsgeeren (waardoor ik menschenvrienden bedoele) te willen aanrekenen, zal veelligt bij uwe goedgunstigheid de tweede plaats in derzelver bespiegelingen, omtrent dit werkje, bekleeden: zoo gij dan niet meent dezelve, uit hoffelijkheid, de eerste plaats te moeten inruimen, en zulks om de meeste aandacht op hetzelve te vestigen. Lieden toch, voor welker politesse ik bijna zoo bang ben, als vopr die van den loyalen buonaparte, toen deze ons eerst het hemd van het lijf, en daar wij hierover schreeuwden, het vel van den vetrok stroopte, zullen gaarne aan iemand eene goede dosis van vernuft toeschrijven, mits hij zich dit ten koste van zijn hart geven late: door welke vriendelijke schikking het hun alsdan niet moeijelijk valt om u des te secuurder aan te vallen, en u alle uwe geëerde en ongeëerde lezers tot gezworene vijanden op uw dak te zenden, daar het toch bij hen bewezen is, dat alles, wat gij daar zoo aardig zeidet, à brule pourpoint op hen, en niemand anders, gezegd was.

Evenwel, daar tot nu toe niemand beter beoordeelaar van, en rigter in de zaak van zijn eigen hart was, dan de man zelf, en daar een ieder weet hoe verre of zijne eigene eer gaat en geloof verdient, zal ik u, in gevolge van dat hart, en op die eer voor welke ik zoo goed insta als gij voor de wettigheid uws zedencontroleurschaps, met mogelijkheid kunt instaan, verzekeren, dat niets per-
{==7==} {>>pagina-aanduiding<<}
soonlijks tegen iemand, in het bijzonder, noch- tegen eenige smaldeeling van gezag of geleerdheid of wetenschap in ons Vaderland, direct nochte indirect in dit boekske is ingeslopen: en dat, zoo waar als er eene progressive (schoon tevens bij uitstek langzaam progrediërende) wijsbegeerte aanwezig is! indien uwe goedgunstigheid het contrarie wilde beweren, er voor dezelve slechts twee standpunten zouden te kiezen zijn, namelijk het quod mentiris impudentissime! dat niet aangenaam is te hooren, ofschoon het slechts in het latijn is, - of - dat uwe goedgunstigheid alle die zoogenaamde toepassingen uit uwe hersenkas alleen gehaald, op derzelver rekening zullen aangeschreven worden.

Qui s'excuse s'accuse! Dit is een van die heerlijke spreekwoorden, welke het onverstand en de kwade trouw zoo gaarne als zoo vele Axiomata gebruikt zag, om er den man van liberale denkwijze den nek mede in te slaan! Waarom derhalve zoude in cas voorhanden dezelve niet op mij te pas gebragt worden? Mij echter zal deze niet deren, want ik zal mij zelven beschuldigen, in plaats van mij te willen verschoond hebben.

Difficile est, satyram non scribere. Zie daar ook een spreekwoord! en men zal mij immers zoo wel een motto in mijn voordeel willen toestaan, als er den goedgunistigen lezer een tot mijn zigtbaar nadeel over laten. Dit spreekwoord, hoe weinig ik anders met spreekwoorden wegloope, is van horatius: en heeft dus wel zoo veel aanzien als het qui s'excuse s'accuse, dat God weet! aan

{==8==} {>>pagina-aanduiding<<}

welk eenen hersenloozen Franschman zijnen oorsprong verschuldigd is, die het om het rijm uitkoos en het om het rijm aan zijne rijmzieke natie opgedrongen heeft. Aan den anderen kant is het toch ook waar, dat het even als alle andere spreekwoorden geene algemeene bepaling heeft. Het kon en het mogt in het aangezigt van quintus horatius flaccus zelven, van zijnen beschermer cajus cilnius maecenas, van zijnen vriend asinius pollio, van zijne teeder beminde Jonkvrouwe corinna, kortom in facie van geheel zijn vriendenkransje, hard op gezegd zijn geworden, ‘dat niets minder moeijelijk valt dan - om geen hekelschrift voort te brengen:’ dat is - Vooreerst, wanneer de stof, op de keper beschouwd, niet vatbaar voor hetzelve is: daar toch niet ligt iemand de Cacoëthes, of de duivelszweer der Satyre de vingers dermate zal aan het jeuken brengen, als om, bij voorbeeld, iemand een hekelschrift tot antwoord op eenen rouwbrief toe te schikken of een paskwil te zingen op iemand die verdrinkt: ten tweede, wanneer de voorwerpen zoo ver beneden den vernuftigen opmerker vallen als zeven en negentig en drie kwart van de honderd dichtstukken, aanspraken en predikatiën zijn, waarmede onze gezegende omwenteling en onze laatste overwinningen, ten gevolge welligt eener al te groote suprafaetatie van gevoel of van denkbeelden of van genie, zijn gevierd, bezongen of beschreeuwd geworden: en - ten derde, wanneer de stof derzelve, (zij zij dan al of niet ernstig!) zich in geenen deele naar de Satyre voegt: om hier bij voorbeeld niet verder dan het huishoudenboekje, eene waschlijst of de boekzaal der geleerden te gaan. In welke gevallen de

{==9==} {>>pagina-aanduiding<<}

lust Scribendi Satyram eenen ongevoeligen egoïst, eenen ellendigen wargeest - of wat de Franschen un esprit de travers noemen, - zoude aanduiden.

Hoe zeer het dus mogelijk, ja zelfs naar mijn inzien gemakkelijk genoeg valle, Satyram non Scribere, wanneer namelijk Satyrae non sit locus, dat al wederom naar mijn begrip zoo dikwerf gebeurt als het niet gebeurt: - (en het gebeurt zoo dikwerf als het niet gebeurt, wijl toch de geheele natuur - ook hieronder verdaan onze huishoudelijke of maatschappelijke natuur - alleen uit compensaties en uit gelijke tegenweging van goed en van kwaad, van fraai en leelijk, van geestig en bot, enzv. enzv. enzv. bestaat! -) is het aan den anderen kant toch waar en waarachtig waar! dat er oogenblikken en omstandigheden voorkomen, dat er menschen of voorwerpen, ter publieke of bijzondere contemplatie, vereering of vergoding kunnen optreden of rondgevoerd worden, bij welker aspect het Satyram non Scribere, zoo moeijelijk wordt, als het den barbier van zekeren Phrygischen Monarch viel, om niet aan een' ieder te mogen zeggen ‘dat zijn meester - hij mogt dan anders nog voor een mensch doorgaan! - ezelsooren onder de pruik had zitten,’ en dat ik in het bijzonder gaarne bekennen wil, mij in dit boekske niet geheel en al van dat euvel te hebben onthouden.

Aan eene classis van menschen vooral zal dit werkje noodwendig niet smaken: en uwe goedgunstigheid zal iets dergelijks bijna kunnen begrijpen, wanneer ik der-
{==10==} {>>pagina-aanduiding<<}
zelve zegge, dat het die classis zelve is, waartegen het geschreven schijnt te zijn. De heeren Perfectionisten of Perfectiomanen, (het is mij om het even hoe zij zich willen genoemd hebben; en met lieden, welke men somwijlen eens uitlacht, moet men beleefd zijn, en hun ten minste de keus des naams overlaten, waaronder zij begeeren uitgelagchen te worden;) - de heeren P. of P. dan, welke, onder alle eenoogige wijsgeeren onzer wondereeuw, het meeste trotsch op hun overgebleven oog zijn, hebben hunne redenen, om zoo zeer voor de vorderingen der zoogenaamde Perfectibiliteit te zijn, als de ongelukkige schrijvers van dit boekske tegen dezelve geprononceerd schijnen. Dit alles is een gevolg of van het bijzonder gezigt of van de vorderingen zelve. Van de vorderingen, wijl naar mate dat men zelf progressen maakt, men - volgens den regel, quod majus involvat minus, si minus non sit major majore - van die der eeuw des te gunstiger oordeelen mag: - van het bijzondere gezigt, wijl naar mate van de constructie van 's menschen oogen of oog men eene zaak of goed of kwaad, of links of regts, of scheel beoordeel en kan. En de goedgunstige lezer zal, hopen wij, hieruit niet gelieven te veronderstellen, dat als wij van gezigt en van vorderingen spraken, wij hier ter plaatse, kortheidshalve, van het gebroken gezigt des dronkenen geestenkijkers, of van zijne vorderingen naar het gekkenhuis gewaagden.

Daar het inmiddels bij de beoordeeling van een boek geoorloofd is, niet alleen dat men zich zelven, maar ook dat men elkanderen onderling versta, zullen wij de vrij-
{==11==} {>>pagina-aanduiding<<}
heid nemen, om hier eene kleine Tabella distinctiva op te hange, van de onderscheidene rassen van dat geslacht, welk wij onder de Perfectionisten of de Perfectiomanen gewoon zijn op te tellen, opdat men wete, hoe gegrond of ongegrond onze aanmerkingen omtrent dezelve zijn.

Deze classificatie bestaat, onzes bedunkens: in passive, in active en in superlative, ook wel geperfectionneerde of driemaal overgehaalde Perfectionisten.

Het is reeds door de grootste mannen der oudheid opgemerkt, dat elk eenoogige ziet, naar mate dat hij geneusd is. Niet dat men oudtijds, zoo min als nu, door den neus zag, en dit als eene causa causalis te verstaan ware, maar men zag veel of weinig, meer of minder, naar mate dat de neus al of niet, meer of minder belette dat men zag. De neus, Mijneheeren! was hier als causa occasionalis aan te zien. - Dit zou dan ook het geval bij de eerste rangschikking der heeren Perfectionisten, de passive namelijk, of de lijdende zijn. Zij lijden, let wel! naar mate dat zij - geneusd zijn: dat is naar mate dat het volumen des reuk-, snuit-, snuif- en nies-orgaans, hun al of niet toesta, links of regts uit te kijken.

De active Perfectionisten zijn daarentegen diegenen, welke zich niet aan het empediment hunner neuzen schijnen te storen, geenen neus als belettende oorzaak erkennen, alles willen zien, zoo goed en beter dan een ander, en pretenderen dat zij goed zien, wijl zij altoos regtuit zien.

{==12==} {>>pagina-aanduiding<<}

De geperfectionneerden of driemaal overgehaalden, zijn zoo veel als de Chachams of de Opper-Rabbis der secte: zij hebben het zoo ver in de leer gebragt dat zij beweren - in het geheel geenen neus te hebben, en hun derhalve niets beletten kan, niet alleen links en regts, maar ook dáár henen te zien, en datgene te zien, voor hetwelk de goede God anderzins elken anderen braven man bewaard heeft!

Hieruit volgt: - dat de heeren passive Perfectionisten lieden zijn, die als het nood geeft, en zij in de oogenblikken zijn, van raad te kunnen hooren, nog in staat zijn om den neus eens wat op zijde te houden, en eens te zien wat er aan den gindschen neuskant omgaat.

Dat de heeren active Perfectionisten, welke beweren dat elk, die aan zijnen neus raakt, naar evenredigheid veel of weinig van zijne gezigtvermogens verliest, lieden van zoo geleerden als moeijelijken omgang zijn.

En dat de heeren Chachams of Opper-Rabbis, die openlijk è Cathedra leeraren, dat wie aan de existentie van eenen gezigt belettenden neus, bij een eenoogig mensch, gelooven durft, voor de wijsbegeerte onherstelbaar verloren is; - reeds lang ook voor ons verloren zijn.
Waaruit verder volgt:
Dat met de passive Perfectionisten nog zoo veel en in zoo verre om te gaan is: dat er nog zoo veel aan hen

{==13==} {>>pagina-aanduiding<<}

kan gedaan worden, zoo veel goeden raad aan kan besteed worden, als de weekheid van hunnen neus gedoogt.

Dat met de active Perfectionisten het bot diende plat geslagen te worden, om hun aan te toonen, dat men ook ter zijde kan uitzien.

En dat eindelijk met de Chachams, dat is met die heeren, welke beweren dat zij geenen neus hebben, schoon hun het enkel aanraken en eene eenvoudige verkoudenheid van het tegendeel moest overtuigen - noch te eggen noch te ploegen valt.
Al hetwelk involveert:
Dat de eersten mijn boek zullen kunnen goedkeuren.
Dat de tweeden het op zijn best genomen - zullen lezen.
Dat de derden het met verachting tegen den grond werpen zullen.
En dat bij slot van rekening, schoon ik door deze classificatie zelve aantoone, dat ik alle Perfectionisten of Perfectiomanen niet op dezelfde kam schere, het getal mijner approbateurs althans niet vermeerderen zal, door aan sommigen dezer heeren te zeggen ‘dat zij den weg der gekheid opgaan,’ en aan anderen ‘dat zij - reeds gearriveerd zijn.’

{==14==} {>>pagina-aanduiding<<}

Wie echter na dit mijn gedaan aveu van Applicatiën Anachronismen en Agressiën, de lezers, wie de goedkeurders van dit boekske zullen kunnen zijn, beken ik, op mijne eer en geweten! niet te weten. Misschien zullen er echter bij geval eenigen nog gevonden worden, en die eenigen zullen diegenen zijn, welke het fonds, om des vorms wille, genadiglijk over het hoofd ziende, zich vergenoegen zullen met eens over jan perfect te lagchen, en zich alsdan gevangen ziende, fatsoenshalve zoo edelmoedig zullen zijn, om datgene voor passabel te laten doorgaan, waarom zij niet hadden mogen lagchen, indien zij wat eer aan hun wijsgeerig fatsoen gedacht hadden, of indien het werk zoo min passabel als hun fatsoen geweest ware.

Ik herhaal het, nuttig te zijn, was mijn doel, en dat - Praefiscine! - in zoo verre zelfs, dat ik meende, een werk, als dat, ontbrak aan uwer goedgunstigheids Philosophie, aan uwe wereldkennis en aan uwe Letterkunde. Gij zult misschien van een geheel tegenovergesteld advies zijn en meenen, dat de behandeling, in plaats van aan de stof, de stof daarentegen aan de behandeling ontbrak; en het zal zeer wel kunnen zijn, dat gij gelijk hebt, door slechts naar de behandeling, en ik door slechts naar de stof te oordeelen, en dat wij beide eindelijk hierin overeenkomen, dat, zoo het in der daad noodig was - wat bij mij tien voet infra Probandum ligt! - wij geen, van beide er toe berekend waren. Iets evenwel, dat zoo min tegen de nuttigheid van soortgelijk ontwerp als voor onze bijzondere nuttigheid strijden zou, en waarvan

{==15==} {>>pagina-aanduiding<<}

ik gaarne u mijne portie afsta, al was het dan om die bij de uwe te voegen: ten einde van uwe hooggeachte Sufficance, gevoegd bij mijne onbevoegdheid, een Suffisant geheel te mogen maken. Een gezegde, welk ik hope dat uwe goedgunstigheid genoeg verstaan zal, om er ten minste oppervlakkig over te kunnen oordeelen.

Maar zal ik dit boek dan welligt voor mij zelven alleen geschreven hebben? en zijn dan de gebreken niet gemaakt, om door herhaalde pogingen eindelijk eens vernietigd te zijn? Zeker het is mijne rekening niet geweest, en het zal gewis die van den Boekverkooper ook niet worden? Doch wat gebeurt er niet wel eens meer in de wereld, dat buiten de gis gaat of niet had moeten gebeuren? En wanneer ook dit gebeuren moet, zal het ten minste zoo veel bewijzen - bewijzen, uwe goedgungunstigheid! (en zulks doet toch ieder boek niet! - ook diegenen niet, waarop gij huis, land, geld, eer en zelfs nog iets meer bouwen durft -) bewijzen dan, dat namelijk die man, welke plato heette, en die voor nu twee en twintig honderd drie en veertig jaren, en dus nog lang voor de uitvinding van het buskruid - de AEra of de Hegira van de gunstige ontwikkeling der vermogens van onzen geest en van ons hart -leefde, er maar in het geheel niet achter was, toen hij zijnen vriend clinias in het oor beet, ‘dat zoo de hamer der wijsbegeerte nooit met den eersten slag doorsloeg, hij, om vooroordeelen plat te slaan, slechts bestendig had werkzaam te zijn. En dat, wanneer vriend clinias, die een steenhouwer schijnt geweest te zijn, hierbij observeerde, dat, zijns

{==16==} {>>pagina-aanduiding<<}

bedunkens, dit best met den puntigen kant geschiedde, als die toch eindelijk beter doordrong, daar het achterste des hamers, dat even als een Franschman’ - (hoe clinias aan eenen Franschman kwam, weet ik toch waarachtig niet! -) ‘maar onnoodig geluid maakte, slechts drukte en vernielde:’ - beiden het niet aan het regte einde hadden! - waaruit verder volgen zou, dat, als twee oude wijsgeeren niet wijs genoeg voor hunne eeuw waren, het eenen apprentief wijsgeer in deze te vergeven is, dat hij een boek, alleen voor zijn - eigen plaisier, schreef.

1817.



{==1==} {>>pagina-aanduiding<<}

Eerste kapittel.

Oude lieden zullen het u nog weten te zeggen, hoe de Heer Ezechiël Perfect, destijds woonachtig binnen Leyden op de Breêstraat bij het Rapenburg, in een huis, thans wederom door eenen Apotheker bewoond, altoos bij warm weder, na gedanen maaltijd, in zijnen feuille morte japon, en de roode slaapmuts op het hoofd, met eene lange pijp over zijne onderdeur verscheen: hoe hij daar den neus eerst in de lucht stak om het weder, als ware het, te proeven; en had het wat schik, zich op de bank nederzettede. Hier begroette hij dan blijmoedig de vriendelijke zon met er eenige malen in te fniezen: waarna de oude Heer zijn pijpje ging zitten uitrooken, en hem gewoonlijk de slaap aldaar in het midden dezer zoete bezigheid overviel: in welke hij dan ook volhardde, tot dat, bij gebrek aan vasthoudendheid, de pijp hem uit den mond, en door de vingers henen, op den stoep in honderd stukken viel, en de slag hem wakker maakte.

{==2==} {>>pagina-aanduiding<<}

Een meer verheven doel echter dan het fniezen, het slapen en het spijsverteren had deze middagsbezigheid van den Heer Ezechiël Perfect. Zijn voornemen was altoos om te mediteren: of, wanneer zijn Edele, gelijk dit anderen grooten mannen ook wel eens gebeurt, de slaap te midden zijner meditaties overviel - alsdan zijn profijt te doen met die gewaarwordingen, die gezigten, die waarschuwingen, welke hem zijne droomen aanboden: wel verzekerd, gelijk de Heer Perfect was, dat, zoo de overdenkingen der geleerden dikwerf een onbegrijpelijk nut voor de maatschappij opleveren, de droomerijen der spijsvertering dit echter met dezelve gemeen hebben, dat de groote geesten in derzelver toepassing als Jan Potage met zijne slaapmuts mogen omspringen.

De stamnaam van Perfect was oud en aanzienlijk. Van dat geslacht telde men er velen onder de eerste ontdekkers van America: en de uitvinding of verbetering van het buskruid, die van den snuiftabak, der Philosophische en Godgeleerde geschillen, die van de heilige Inquisitie, van de Lues Hispanica, en meer soortgelijke kenmerken eener aannaderende verbetering en volmaking van het menschdom, wil men over het algemeen, dat aan den weldadigen invloed of de edele medewerking van dat beroemd geslacht te danken waren. Geleerden leiden het af van het huis der Parfettos, dat met koningin Brunehildis uit Spanje kwam, en deze wijsgeerige vorstin volijverig de hand leende in de eerste pogingen, die reeds zij voor de volmaaktheid aanwendde. - Het speelde eene hoofdrol op de stichtelijke staatstooneelen ten tijde

{==3==} {>>pagina-aanduiding<<}

van Karel den VI. - Toen de beroemde hoogleeraar Ramus in het midden der XVe eeuw, met andere wijsgeeren aan den gang was, en men zich van weêrskanten de steenen naar het hoofd wierp, om te beslissen of men in het latijn quis of kis behoorde te zeggen, en de Prosessoren in utroque van Avignon het regt van den degen, dat zij als doctoren bezaten, gebruikten om hunne collega's in de medicijnen, die slechts met stokken gewapend waren, te bewijzen dat het regt primae noctis, als behoedmiddel voor de gezondheid der boeren aan te zien, wettiglijk was ingerigt, en dus overal, behalve bij hen, Professoren in de regten, behoorde ingevoerd te worden: - Wanneer tijdens de zoogenaamde Jacquerie het gemeen tegen de Edelen opstond, om zijne vrijheid te bevestigen hunne sloten plunderde, hunne vrouwen mishandelde en deze hunner echtgenooten gebraden voordischte: - en wanneer eindelijk de Jesuiten met de Jansenisten omtrent het stuk van de genade, waar van beiden het zekere wisten, kort jan voor den dag haalden: - bij alle deze en zoo veel andere proefnemingen tot volkomene verbetering des menschelijken geslachts gedaan, en alle deszelfs aannaderende volmaking zoo duidelijk voorspellende, waren de heeren van de familie Perfect altoos bij de hand: en zoo zij ongelukkiglijk geen deel aan de volmaaktste van alle volmaaktheid aanbrengende revoluties der latere tijden hadden, het was eenvoudig daarom, wijl de Perfecten, waarvan wij spraken, toen niet meer leefden, en dat die, waarvan wij u thans te spreken hebben, reeds merkelijk van den tand waren.

{==4==} {>>pagina-aanduiding<<}

Men moet regtvaardig zijn: De middelen ter volmaking, door dat geslacht aangewend, hadden niet alle dien grootschen heldhaftigen maar tevens schrikbarenden stempel. Sommige hadden eenen minder zorgelijken uitkijk. Moest men voor gene somwijlen beven, er waren andere die er zoo goêlijk, en vele onder deze die er zoo schaapachtig uitzagen, dat men er nog wel eens hartelijk om lagchen mogt, en zich verzekerd houden, dat het menschdom, zoo niet wijzer, 'er ten minste niet ongelukkiger noch gekker door worden zou, - dan hetzelve reeds lang geweest was!

Onaangezien al dat licht, welk het oud en doorluchtig geslacht van de vroegste tijden her van zich af gaf, werd hetzelve door baatzuchtige benijders meermaal en dat wel ongunstig beoordeeld. Dus werd bij voorbeeld deszelfs warm geloof en zuivere gehechtheid aan het goede en het groote niet zelden voor winderige domheid uitgekreten; diepdenkendheid en doorzigt dorst men met den naam van dweepzucht en geestenkijkerij bestempelen: daar overigens diezelfde afgunstigen in de billijke pogingen, om ook anderen tot belijders hunner leer en voorstanders hunner begrippen te vormen, niets dan botte vervolgzucht wilden ontdekken. Dan zoo gaat het in de wereld! wanneer men het over den zin der woorden en het inzien der daden oneens is, wanneer menschen menschen beoordeelen, daar toch de natuurlijke en zedelijke neuzen, oogen of ooren van dezen eene andere rigting hebben als waardoor genen of ruiken, of zien, of hooren.

{==5==} {>>pagina-aanduiding<<}

Daar de volmaking zoo wel in de zigtbare als onzigtbare wereld een onbetwistbaar geloofsartikel bij alle weldenkende menschen van kunde, smaak en doorzigt geworden is, waaraan geene onzer eerste staatsverlichters noch geene onzer zedekundige of wijsgeerige bakers en vroedvrouwen meer twijfelen, behoeft niemand zich te verwonderen, dat ook deze algemeene volmaking zich in de bijzondere geslachten reeds duidelijk openbaart. Ook wat zou de volmaking van deelen en van Individus zonder die van Corpora's zijn! Of echter zoo iets in de geslachten der Bacons, der Montesquieus en der Grotiussen ook waargenomen zij, is tot nu toe onbekend, maar het doet niets ter zake en zoude zelfs in tegenovergesteld geval van geene waarde zijn, daar immers in zuivere wijsbegeerte slechts de gunstige voorbeelden gelden! - en de Heer Ezechiël Perfect, op wien wij thans zachtjesaan wederkomen, bragt een volledig bewijs ten voordeele onzer stelling bij: als zijnde hij van alle de Perfecten die ooit geweest waren, gewis diegene, welke alle de hoedanigheden in zijn geslacht van ouds verdeeld, bij de volste maat in zijne branche had mogen vereenigd zien: en had hij zelfs tot een luisterrijk voorbeeld aan zijne voorouderen kunnen verstrekken, zoo deze na hem gekomen waren: iets, dat, welke vorderingen de wereld dan ook make, tot nog toe niet gezien is.

Van zijne vroegste jeugd af had hij zich op het beschouwende, het bevindelijke en het, voorspellende toegelegd: en daar hij als een verstandig man alles wist te bewijzen wat hij geloofde, en alles geloofde wat hij

{==6==} {>>pagina-aanduiding<<}

gaarne zag, had hij bij voorbeeld uit de gevangenneming van het joodsche volk en uit de verwoesting van Jeruzalem, ook tot de herstelling van dat zelfde volk en deszelfs tempel met alle zijne voorhoven, gouden en koperen vaten, kandelaren en andere kostbaarheden voorlang stellig besloten: en om hierin den jesuit Prado (die in de uitlegging der drie laatste kapittels van den Propheet Ezechiël aan een windkoliek dood bleef) eene vlieg af te vangen, had hij zelfs de aanstaande volmaking zoo precies uitgerekend en netjes voorgesteld, dat er volstrekt niets aan ontbrak dan de uitkomst zelve: zoo dat Papa, getroffen over de schitterende zielsvermogens van mijn heer zijnen zoon, en dat nog in zoo min gevorderden leeftijd, gevoegd bij deszelfs Profetisch scheel zien en zijn betooverend spreken door den neus, goedgevonden had, om den schranderen uitlegger der verborgenheden nog voor zijn tiende jaar met den naam des hoofdprofeets te verdoopen: en dat in plaats van dien van Ulysses, welke hem voorheen zedigheidshalve door Papa Apotheker gegeven was.

Niets doet meer af dan de heilige band des huwelijks, om ons karakter voor altoos te vestigen. Een goed en wijs man wordt er beter en wijzer, en de gekkere worden er gemeenlijk nog gekker door. Door zijn huwelijk met de schoone Salabanda Subliem, waartoe de vernuftige man juist het drie-en-zestigste of zoogenaamde moordjaar uitgekozen had, zag de heer Ezechiël Perfect alle zijne hoedanigheden verdubbelen. Reeds met den eersten dag van hetzelve liet mejufvrouw Subliem hem de men-
{==7==} {>>pagina-aanduiding<<}
schelijke volmaaktheid in alle derzelver deelen smaken, of liever in alle hare ontwikkelingen bevroeden. En zoo hem dezelve van wege eene soort van huishoudelijke onbevoegdheid, die Salabanda ras ontdekte, binnen kort wederom scheen te ontsnappen, het geheugen niettemin bleef er hem bestendig van bij: en hij twijfelde geen oogenblik aan de aannadering van derzelver algemeen en duurzaam aanblijven; zoo op de Breêstraat te Leyden als elders, in alle zoo wel geässortisseerde huwelijken. ‘Eens gedroomd is zoo goed als tienmaal genoten!’ zei gemeenlijk de Heer Ezechiël Perfect, wanneer men hem zijn laatste argument afvorderde.

Dit advies was echter dat van de beminnelijke Salabanda niet: en daar de huwelijken tot nog toe in de onvolmaaktheid deelen, was dit de eenige nevel bij deze anderszins volmaakte verbindtenis, dat de heer Perfect schijn voor wezen opgaf, en dat zijne jonge huisvrouw daarentegen wezen voor schijn verkoos. Doch dit was slechts een voorbijgaand wijsgeerig disput: en lieden die gemeenzaam met hem omgingen, hebben hem dikwerf hooren ontvallen, ‘dat hij voor zeker geloofde, dat zoo hij den huwelijksstap slechts ééne veertig jaren vroeger ondernomen had, hij als dan stof te over zou hebben gevonden om er de geheele volmaaktheid zoo duidelijk uit te betoogen, als hij thans wel gewild had te kunnen doen.’ - ‘Het troostte hem echter’ vervolgde hij ‘het Kanaän van verre gezien en deszelfs onmeetbare vruchten in oogenschijn te hebben genomen. Zijne kinderen zouden het bewonen,’ dacht hij, en in deze ver-
{==8==} {>>pagina-aanduiding<<}
zekering zagen wij hem zachtkens op zijn stoep insluimeren, en de pijp hem door de vingers henen schieten.

Inmiddels stond zijne dierbare huisvrouw, die volle twintig jaren telde, nu voor de tweede reis in het kinderbed te geraken. Het jaar te voren was zij van tweelingen bevallen, die echter dadelijk weder afgereisd waren: en daar zij, omstandigheden in aanmerking genomen, die haar Edele in het bijzonder bekend waren, van meening was, dat in den huwelijken staat alles crescendo of vermeerderenderwijze gaan moest, verwachtte zij thans vierlingen, en liet de stukken van de gebroken pijp in de goot vegen.

Er ligt een zeker iets, een aard van combinatie of zamenvoeging van denkbeelden, eene soort van gevoel in het vrouwelijke hart opgesloten, waarvan wij, oudste kinderen der schepping, met al onze wijsheid en al onzen hoogmoed ons zoo min een duidelijk begrip kunnen vormen, als wij met drie brillen te gelijk op den neus gezet, uit de Egyptische beeldspraak, op de kolom van Pompejus gegraveerd, kunnen wijs worden. Ook zonder Hypothesis of Systema voelt eene Vrouw en - beslist. Wij daarentegen redeneren of meenen te redeneren: en aangezien het nut dat er uit voortkomt, zal dit meenen of het wezenlijke doen ook wel broêrtje en zusje zijn.

Als de Hooggeleerde Heer Professor Blaazius, die de overbuurman van mejufvrouw Salabanda was, den meerderjarigen apotheker in zijnen feuille morte japon des na-
{==9==} {>>pagina-aanduiding<<}
denmiddags gerustelijk zijn dutje zag nemen en tevens vernam, dat mejufvrouw zijne beminde zich wederom in dien staat bevond, welken Professor en ik onze goede vrouwtjes nimmer benijden, beredeneerde ook hij het geval voorhanden. Hij voorspelde zijner eenoogige huishoudster die hem de zorgen des levens hielp torschen, dat er thans één kind bij de apothekeresse op weg was. - Hij meende dat zulks in de afnemende progressie, de eenige hem Blaazius waarschijnlijk, zoo en niet anders wezen moest: - en dat het dan, het feuille morte voorwerp in oogenschijn genomen - nog zeer wel was! Mejufvrouw Salabanda daarentegen zag het geval anders in, - wijl zij niet redeneerde. Zij nam zich zelve in oogenschijn, en voelde zich der volmaaktheid dubbel nader dan voorleden jaar: en de ondervinding, mijne heeren! zal UE. zoo dadelijk aantoonen, dat het gevoel van eene onnoozele apothekersvrouw somwijlen meer afdoet dan tien slotredenen van eenen geheelen professor in utroque.

Eenigen tijd voor dat vrouw Salabanda den grooten man eens voor al hier stond te overtuigen: - immers voor zoo verre als groote mannen met groote, dikke paruiken zich laten overtuigen! - droomde de vrouw apothekeresse... ‘waarschijnlijk als de Heer apotheker zijn middagslaapje nam.....’ Ik verzoek excus, mijnheer de Professor! en dit zijn nu reeds twee misrekeningen op éénen dag: want nimmer was mejufvrouw Salabanda Subliem meer wakker, minder droomig, dan wanneer mijnheer in zijnen japon op den stoep zat te slapen en te droomen; en daarvoor had die dame eene reden, welke UE.

{==10==} {>>pagina-aanduiding<<}

bij het opstellen uwer Dictata en het liefkozen uwer beminde, niet onverschillig zijn moest, ‘dat men namenlijk al wat men slapende doet, altoos slechts ten halve doet.’

Eenen nacht dan, vóór hare bevalling, droomde vrouw Salabanda: en als de trouwe medgezellinne van den heer Perfect droomde zij - over de volmaking! Hetgeen echter dat pas aan de volmaaktheid harer droomen ontbrak, was dat zij hard op droomde. Zij droomde dan, ‘dat zijzelve eenen graad van Perfectibiliteit in het vermeerderen van het menschelijke geslacht had uitgevonden: en dat zij in dien opzigte zoo veel van de menschelijkheid verdiend had, als zij daartoe verdubbelde middelen had uitgedacht en te werk gesteld.’ Dan wijl wij nu bij het optellen derzelve en der welmeenende Philantropen, die haar met raad en daad hadden bijgestaan, van zoo veel medelijdende behulpzaamheid gewaagde, moest de heer Perfect uit dit alles deze onzalige Solutie opmaken, ‘dat, zoo in der daad alle deze menschlievende pogingen gelukkig slaagden, naauwelijks een vierde deel der gevolgen aan hem Perfect zou mogen toegeschreven worden!’ en er rees eensklaps zulk eene huiverige gewaarwording bij den vromen kruidenmenger op, dat hij zeer onzacht zijne lieve huisvrouw uit haren vrolijken slaap en uit hare volmaaktheidsdroomen wakker schudde en haar op eenen beklemden wraaktoon toeriep: ‘Die Perfectibiliteit moge U de D..... inpeperen!’ - ‘Ik arme man!’ vervolgde hij, overeind in het bed gaande zitten en zich de handen wrin-
{==11==} {>>pagina-aanduiding<<}
gende, ‘ik ongelukkige! die tot op den huidigen dag gemeend had de eenige Colloborator uwer Philantropieke pogingen in dit tranendal te zijn! Salabanda! Salabanda! ik zeg het u, het roept om wraak! om wraak roept het! zoo als gij de eer van het Leydsche corps apothekers tot een Miscetur quod! maakt, en mijne personele achtbaarheid tot roggebroodspillen knijpt!’

De goede kruidenmenger zou meer nog gezegd hebben, ware hij niet door vreesselijk hoesten hierin verhinderd geworden, en ware zijne werkzame huisgezellinne, ten gevolge welligt van het schrikbarend ontwaken en van 's mans ontijdige aanspraak, niet plotseling in eenen staat vervallen, welken zij nog zoo nabij niet achtte: het oogenblik namelijk, waarin de wereld met vier jonge Perfectjes vermeerderd werd.

Faciunt quatuor! zeide de oude heer, de oogen weemoedig hemelwaarts heffende, toen de vrouw ceremoniemeesteresse der zegenende Volenwijk, deze vier zoete telgjes, een voor een in het voorpand van zijnen feuille morte japon deponeerde: bij welke gelegenheid zij hem telkens een niet onaardig complimentje over den graad van volmaking zijner talenten toezwaaide: hetwelk de heer apotheker met zulk eene gevallige grimace opnam, als waarmede een oud paard brandnetels kaauwt.

Vrouw Salabanda overleefde deze hare ontijdige bevalling niet. Zij had dus geene gelegenheid om op deze onze planeet na te gaan, hoe het met de volmaking stond

{==12==} {>>pagina-aanduiding<<}

af te loopen: en speet haar zulks des te meer wijl zij meende tot dezelve rijkelijk te hebben toegebragt. Haar echtgenoot betreurde haar met die soort van hartelijke tranen, welke eene overledene bedvriendin afperst, wier Psychologische proeven hem, zoo zeer ten koste zijner maritale achtbaarheid, genomen schenen, dat hij nog lang besluiteloos bleef, aan welk der vier schepseltjes die dáár, in vier wiegjes, rondom zijne eenzame slaapstede, gerangschikt lagen, hij waarlijk een apothekerszieltje zou durven toekennen! Evenwel daar de goede heer zijn fatsoen had op te houden, daar hij een halve Philosoof en hierbij een driekwarts Lampiaan was, zocht hij ‘in de opbeuring des harten tot de zigtbaarheid van het allerbeste, stof tot tranen en dus reden ter vertroostinge.’ Hij liet zwarte opslagen en knoopen op den japon zetten en sluimerde daags na de begrafenis, op zijn stoep, de volmaaktheid wederom te gemoet.

Veel last ook scheen de oude heer van zijne vier zoontjes niet te zullen hebben. ‘Daarvoor,’ zeide hij, ‘zou de goede natuur het hare doen, en zoo hoog toch was de volmaking nog niet opgedaagd, als dat de portie leven, voor één kind geschikt, voor drie andere op den duur zou blijven toereikend zijn.’ Ook zag hij binnen weinige dagen zijne stelling bewezen: daar zijne vier Perfectjes reeds toen met den dood lagen te worstelen: en als zoo vele onvoldragene spreeuwen, de pootjes, in hun nest, stuiptrekkend uitstaken. Wat toen in het vaderlijke hart omging, laat zich gevoelen maar niet beschrijven! - Hetgeen hem echter opbeurde, was,

{==13==} {>>pagina-aanduiding<<}

dat de jonge heertjes, wat dan ook hun lot ware, nimmer van hem stonden te scheiden, maar tot aanblijvend sieraad verstrekken zouden, was 't dan niet in Minerva's tempel, in Themis raadzaal, in het veld van Mars of op den kansel - het zou ten minste in zijnen eigen' winkel op sterk water zijn.

‘En goed uitspoelen en opspuiten ook!’ riep den anderen dag de oude heer zijnen stamper toe, wanneer zijne treurige voorspelling was bewaarheid geworden. ‘Als die dingen niet helder en netjes zijn’ voegde hij er zeer gepast bij ‘dan geef ik er geen oortje voor. Ik ben voornemens’ vervolgde hij ‘om deze Infusa tusschen de Ratelslang en den Baviaan, vlak onder mijn dubbel Hertshoorn te plaatsen: - en wat proper zullen zij er staan ook!’

Deze schijnbare hardvochtigheid van den heer Perfect deed de lieden aan, welke op dat oogenblik in zijnen winkel kwamen. Er waren er zelfs onder, die beweerden, ‘zulks was een gevolg van die overdrevene zucht tot volmaking, dat men door naar het beste te streven het tegenwoordige goede en de pligten daaruit voortvloeijende over het hoofd zag:’ - want reeds destijds had de volmaking hare belasteraars, en zulks te meer wijl men er toen nog zoo veel spannen wijder van af was dan wij gelukkigen thans zijn, die er bijna op trappen kunnen.

In het oog van den stamper welde een traan op, toen

{==14==} {>>pagina-aanduiding<<}

hij de drie doode Perfectjes, daar bij elkanderen, in een spanen doos voor hem liggen zag. ‘Welk een onderscheid!’ zeiden nu de opmerkers van zoo even ‘De natuurlijke vader kreunt zich aan zijne eigene vleeschelijke kindertjes niet, die hem zijne lieve vrouw tot troost in zijne droefheid naliet: en iemand die er geene andere betrekking op heeft, als dat hij flesschen van sieur Perfect uispoelt, en voor hem stampt wat er te stampen valt, komen er de tranen van in de oogen!’

‘Zoo oordeelen menschen!’ zeide de apotheker, hardop zuchtende.

‘Zoo oordeelen menschen!’ zeide de stamper binnensmonds en meesmuilende.



{==15==} {>>pagina-aanduiding<<}

Tweede kapittel.

Wij hebben van drie jonge heeren Perfect gesproken, welke de kunstige hand van des apothekers knecht toen bezig was om op te spuiten en tot een behoorlijk preparaat in liquor te maken. Het is zeer natuurlijk dat men ons afvrage: ‘waarom de vierde jonge heer ook niet in de eer der Zitting boven zijns vaders flesschenkas deelde!’ Doch wij hopen dat onze lezer met dit ons antwoord genoegen zal nemen ‘dat namelijk, wijl dezelve nog niet dood was, hij volgens het advies van apotheker en stamper beiden, nog niet opspuitbaar en dus voor het sterk water nog ongeschikt was.’

Ook dit overgeblevene jong heertje Perfect - aan wien naastdenkelijk die portie leven ab initio was toegeschikt, welke door de drie andere jonge heertjes per fas et nefas mede was geusurpeerd, - wies binnen kort bloeijend en tierig op tot beschaming zijner steenbleeke broedertjes, boven op de kast geplaatst, voor zoo verre die nog

{==16==} {>>pagina-aanduiding<<}

voor schaamte vatbaar waren: en hij werd zelfs zoo robust, dat binnen weinigen tijd papa geene flesch meer bezat, groot genoeg om hem te bevatten, zoo hij hem dan welligt nog kwam te ontvallen.

Maar hij ontviel hem niet: want het is de Held onzer geschiedenis: en hij zal ten minste zoo lang leven als wij het goedvinden: en wij vinden niet goed dat Papa hem overleve.

Wat wij dezen toestaan is, dat hij in zijnen geredden zoon zoo veel overeenkomst en gelijkenis met zijn eigen portrait vond, dat hij eindelijk in hem de ware, de lang gezochte Apothekersziel ontdekte, door de natuur alleen geschikt om dat deel leven te genieten, waarvan hij Ezechiël Perfect zich alleen de eer toeschrijven mogt.

De liefde, die Papa voorheen gedacht had voor dezen zijnen onopgespoten' zoon nimmer te zullen gevoelen, verdubbelde naar mate dat de gelijkheid, welke hij gemeend had slechts voor een vierdepart mogelijk te zijn, nu geheellijk in denzelven doorstraalde. Hij had hem reeds vroeg Johannes, uit eerbied voor den schrijver der Openbaringen, een man wiens schriften zijn huis- en handboek, zijn vade mecum waren - laten noemen: want hij wist bij zich zelven wat een fraaije naam tot aandrang van goede daden en tot ontwikkeling van sierlijke hoedanigheden vermag.

In der daad Johannes zag op zijn tiende jaar reeds drie-
{==17==} {>>pagina-aanduiding<<}
maal zoo scheel als Papa op zijn zeventigste dorst te denken: en zoo verbazend sprak hij door neus en keel, dat des heeren Ezechiël's orgaan er orgelklank bij geleek. Daarenboven had de natuur zijne ziel met die ruime maat van bevallige hoedanigheden voorzien, welke alleen gemaakt zijn om een denkend wezen tot deszelfs hoogste bestemming op te leiden. Nimmer, bij voorbeeld, had zijne oude baker eerbiediger toehoorder en getrouwer beämer harer duizend en een spook- en tooversprookjes aangetroffen dan bij den lieven Johannes. Nooit was ergens een klein Apothekertje opgestaan, dat met zulke bekoorlijke stijfhoofdigheid zijn gevoelen staande hield als onze held. Geen die bij dat, wat hij gehoord had, zoo veel dorst bij te denken, en wat hij gehoord en er bij gedacht had, met zulk eenen betooverenden graad van verwarring wist voor te dragen, met zulk eene heldhaftige onbeschaamdheid dorst staande te houden: - zoo dat Papa, die ras inzag met welk eenen schat het edel geslacht der Perfecten vermeerderd was, en welk nut de menschheid tot derzelver verdere volmaking uit den lieveling van zijn hart trekken konde, zich in gemoede verpligt vond de schitterende vermogens eens jongelings aan te kweeken, die, voor hij nog het schoolstof had afgeschud, reeds alles zag wat hij wilde zien, alles geloofde wat slechts voor hem schemerde, alles verzekerde wat hij meende te gelooven, en die als een man van verstand en grondbeginselen eindigde met verzekerd, te zijn van al datgene wat hij zelv' gedacht, gezegd, gedroomd en gelogen had.

{==18==} {>>pagina-aanduiding<<}

Daar men met zulken aanleg vooruitkomt, moesten ook de lessen, die Papa zijnen voedsterling in de volmaakt-heidskunde gaf, op zijn teeder hart als koud water op eenen heeten steen nedervallen: met dat onderscheid echter dat het water in damp vervliegt en er van 's Vaders lessen al de indruk overbleef, die toereikende was om van hem eenen Wijsgeer van het eerste baksel te vormen.

Men kan het menschdom niet alles goeds toedenken zonder het menschdom teeder te beminnen. Dit was vooral het argument van den ouden heer Perfect. Dan wijl hij van het geheele menschdom bijna niemand kende dan zichzelven, beminde hij ook zichzelven teederlijk. Deze zucht scheen den jongen heer ook als aangeboren, en het viel Papa daarom niet moeijelijk om op dezen Basis zijne lessen ter aanstaande volmaking in te rigten, en zulks te meer nog, wijl de oude heer zijn deszelfs alleen overblijven reeds als een bewijs zijner hooge destinatie aanzag. ‘Ook wanneer men zoo important in de lading geïnteresserd is,’ zei Papa Perfect ‘dan wenscht men de welvaart van het scheepje.’

‘Zie, mijn lief Zoontje!’ vervolgde de brave man, daar hij inmiddels eenige zwaar laxerende pillen op zijne toonbank stond te rollen, en dat zijn zoon zich met de flesch amuseerde waarin zijn jongste broêrtje zich bevond. ‘Zie, mijn Johannesje! de grond van de leer der aanstaande volmaking is oorspronkelijk op ons eigenbelang gevestigd, hoezeer de smalle menigte daarmede niets van noode heeft! en let wel! deze beweegreden, die haar zoo

{==19==} {>>pagina-aanduiding<<}

zeer veredelt, is ook de naaste waarborg van haar ophanden zijn. De stelling der zeer aanstaande volmaking is zoo zeker als dat ik Ezechiël Perfect thans zeep en Jalappe zamenknede om er Edinburger pillen van te maken. De volmaaktheid, zoo lang door groote mannen, en door heilige mannen, en door mannen, die noch groot noch heilig waren voorzien en voorspeld, is thans aan de kimmen! Voor niets is zij echter daar niet en er moet dus van geprofiteerd worden. Sol Justitiae illustra nes! Deze spreuk stond sedert honderd en vijftig jaren voor de Academie van Utrecht te lezen en niemand die er op lette: dat het zoo fraai gezegd was dacht geen mensch, maar nu is het eerst regt mooi, om dat het plaats hebben zal: - Immers de zon, de klinklare zon der geregtigheid alleen, slaat ons binnen kort allen te bestralen! Het menschdom dat zich dagelijks al meer en meer verbetert, zal eindelijk geheel en al verbeterd, dat is zonder gebreken - dat is geregenereerd worden. Beter dan met eene uitgebrande pijp, zoontje lief! weet ik u dat niet te vergelijken. Dan niet alleen beterschap maar ook licht! Het menschdom toch dat zich verbetert, verlicht zich altoos in den zelfden graad en vice versa, gelijk de Postwagen van Amsterdam op 's Hage en weêrom. Eindelijk nu zal alles zoo verlicht raken, dat waar gij u keert of wendt er geene duisternis meer zal te vinden zijn. Waarbij, in het voorbijgaan gezegd, de kaarsenmakers geene zij zullen spinnen; maar dat is hunne zaak, en het groote stoort zich aan het mindere niet. Inmiddels gaat alles vooruit, niets gaat achteruit en niets komt weder: - hieruit bewijs ik de

{==20==} {>>pagina-aanduiding<<}

volmaking! Tot staving van dit mijn gezegde gaan wij de verschillende classificaties eens op ons gemak na! Zie, bij voorbeeld, heeren Procureurs en Advocaten! Is het niet bewezen dat zij, eenige weinige lieshebbers van het oude licht nog uitgezonderd - alle oneindig minder schelden, tieren, razen en raaskallen dan voorheen? - is het niet ingevolge dezer urbaniteit dat zij thans in de gelegenheid zijn om op eene behendige en vernuftige wijze ons veel meer geld af te winnen, dus ook beter gekleed, gevoed en gemeubileerd te zijn dan hunne onnoozele voorgangers? Dit nu toont de aannaderende volmaking der Jurisprudentie aan! Uit iederen nieuwen rok van eenen Pleitbezorger, uit elke nieuwe canapé van mevrouw de Advocatesse laat zich die vordering, duim voor duim, bewijzen: en zoo zeer verwijdt zich het rijk der geregtigheid, dat ik het oogenblik zie naderen, waarin de gaauwdieven van zelve naar de galg zullen loopen om zich te laten ophangen! - Met de Geneeskunde, mijn lieve Johannesje! gaat het even zoo: niet evenwel dat heeren Doctoren naar de galg willen om het menschdom voor de gevolgen hunner kuren-kunst te behoeden: neen! maar de kunst zelve ziet men van dag tot dag, van uur tot uur, aanwinnen. Zie hoe zij na Boerhaves dood is vooruitgegaan! meer dan van de schepping der wereld af tot Boerhave toe! Let op de nieuwe uitvindingen die dagelijks voorkomen! dat is bij duizenden, de oude, die telkens weêrkomen, nog niet eens meê gerekend. Voor eenen enkelen Boerhave hebben wij thans wel honderd Boerhaafjes: en hoe gemakkelijker dat hunne

{==21==} {>>pagina-aanduiding<<}

voortplanting gaat, hoe meer wij er nog staan te krijgen. Lees slechts onze maandwerken! Let op alle de genees- en behoedmiddelen, op de onfeilbare Panacaeas! Zie eens hoe zij de Inenting dagelijks verbeteren en door het getal lijders te vermeerderen, de ziekte, gelijk van zelve spreekt, uitroeijen! Reeds gaat de spraak om de kwalen der menschen alleen door het gevoel te genezen, waarvan, wil men, de dames vooral groote voorstanderessen zouden zijn! Er is ook al questie om die patienten, welke door Kina noch Rhabarber kunnen gered worden, door middel van de Luchten, die men dagelijks ontdekt, te kureren, waar onze Pharmacopisten ook niet kwaad bij varen zullen, zoo wij slechts bij tijd en gelegenheid eene goede dosis van allerlei soort weten op te vangen, om dus doende voor goed geld nog minder intrinsieke waarde te leveren. - Dit gaat inmiddels zeker, mijn lieve Zoontje! dat er nimmer eene eeuw voorhanden was, waarin men zich zoo veel op het proberen van alles toelei als deze: en het is onmisbaar, dat door al zulk proberen en reproberen men het eindelijk zoo ver brengen moet, om prompt en duidelijk te kunnen weten wat een Christelijk mensch al of niet uithouden kan en hoe men hem op de convenabelste wijze den hoek kan om sturen. - De volmaking is in dat vak ten volle zigtbaar!’

‘Maar je Zedekunde!’ vervolgde de Apotheker, in zijne handen spuwende om de pillen wat leniger te maken ‘je zedekunde! blijf daar nu, als het je belieft, ook een oogenblikje bij stilstaan! en dan vraag ik u, vriend

{==22==} {>>pagina-aanduiding<<}

lief! is er een artikel op Gods goede wijde wereld, waarin men zoo duidelijk en klaar de vorderingen bemerkt? Ik zeg dat niet omdat onze jonge Domines tegenwoordig poeder in hunne bokkehairen pruiken beginnen te doen en omdat de oude reeds met parapluis loopen, maar ik zeg het omdat men het parfors aan alles zien kan! aan de ingetogenheid bij voorbeeld, aan de nederigheid, aan de meerdere kunde, aan de gematigdheid; aan de gematigdheid vooral - dat zij hunne eigene volmaking hoe langer hoe meer in den mond loopen! En je Staatkunde dan, Johannesje! eilieve overzie mij die eens! hierin zult gij moeten bekennen dat wij met reuzenstappen vooruitgaan, zoo wijd als een Goliath schrijden kon, vooruitgaan. Ten tijde par exempel gratiâ van je Grafelijke Regeering toen vonden de voorouders dat alles even slecht ging. Het Stadhouderschap van Oranje verscheen en een ieder bekende dat nu alles minder slecht was. Dit bestier verdween: en dat der staten, welk in de plaats kwam, werd toen voor zeer goed gehouden. Maar zie! het stortte in: Oranje kwam wederom te voorschijn, en nu moest een ieder bekennen: “alles was nog veel beter!” Dit duurde tot dat de staten weêr alleen aan de magt kwamen, en toen was alles allerbest! weêr gedaald, daar het immers wederom het allernieuwste is: en wijl het in de volmaaktheidsleer tot eenen grondregel verstrekt, dat het allernieuwste ook altijd het allerbeste is. Door de gevolgen dezer gezegende inrigting staan thans al je abuizen, groot of klein, gebannen te worden. Welvaart, onbeperkte welvaart staat voor de

{==23==} {>>pagina-aanduiding<<}

deur: overvloed van alles: een ieder raakt voorzien en tevreden. Geld wordt onnoodig; want daar niemand meer behoeften zal kennen, begeert ook niemand iets meer. Waar niemand iets begeert, is eindelijk ook niets meer: en waar niets meer is, valt ook niets meer te halen of te schrapen. Onverstoorbare rust en eendragt komen dus opdagen. Oneenigheden, processen, verdwijnen. - Dat heb je nu toch aan je verlichting, aan je menschenliefde, aan je algemeene broederschap, aan je kosmopolietigheid of zoo als die dingetjes dan heeten, te danken! Het menschdom bereikt het toppunt van het geluk en dat geluk is - Volmaaktheid! Het staat-, zedekundig en geleerd Luilekkerland komt te voorschijn! Het duizendjarig rijk en het aardsch Jeruzalem beginnen. Ik oude man zal het misschien nog beleven, want zoo nabij schat ik deze algemeene en weldadige revolutie, dat de pillen die ik hier knijp, welligt de laatste zijn zullen, welke het gelukkige menschdom noodig hebben zal.’

Papa Perfect had gesproken: en Zoon Johannes had hem, al gapende van verwondering, aangehoord. Ontroering over hetgeen hij gezegd had bemeesterde zich van den Vader, en sloeg over tot den Zoon. Van aandoening had Johannes zijn opgespoten broêrtje laten vallen, en de oude heer had in gedachten zijne Edinburger pillen alle, een voor een, naarmate dat hij ze gerold had, ten lijve geslagen. Beide weenden van teeder gevoel over de toekomende volmaaktheid die zij in hunne philantropieke luimen zagen oprijzen, die zij reeds

{==24==} {>>pagina-aanduiding<<}

voelden en proefden. Door verrukking vervoerd, stonden zij, onbewust van hun daarzijn, onbewegelijk elkander aan te zien: en zouden er misschien nog gestaan hebben, zoo niet de meid van sjeur Ezechiël die bij geval op hare kousen liep, in den liquor getrapt had, waarin de jongste heer Perfect nog lag te dobberen, en door een afgrijsselijk schreeuwen had aangetoond dat hare voetzolen de volmaking nog niet genoeg waren genaderd, om er ongebrand meê door sterk water te loopen.

Door zulk een misbaar werden eindelijk de beide heeren uit hunne respective verrukking getrokken: en, daar het in het natuurlijke zoo wel als in het zedelijke doorgaat, dat een onverwacht gevoel meestal het andere gaande maakt, voelde de heer Perfect senior plotselijk zulke verschrikkelijke snijdingen in zijn onderlijf opkomen, dat hij genoodzaakt werd om zijne ongelukkige huismaagd met eene dubbele basstem te accompagneren en een allergruwelijkst duet met haar op te heffen, zonder dat hij de oorzaak der ontzettende pijn, welke hem daartoe aanzette, begreep, als toen hij zag dat er van de zes Drachma's Jalappe, die hij gedurende zijne redevoering had door zijne handen laten rollen, zoo veel niet overgebleven was, als waarmede hij zijn canarie-vogeltje zou hebben kunnen purgeren!

Dat derhalve de rest derzelve zich dit pas in zijnen philantropieken buik bevond, hieraan liet des Apothekers aangeborene snedigheid hem geen oogenblik twijfelen. De zaak in questie was thans niet, of dezelve zich van deze over-
{==25==} {>>pagina-aanduiding<<}
tollige lading ter bepaalder tijd en uur zoude ontdoen? - hier voor stond de goede natuur te zorgen. Het raadsel bestond hierin, of namelijk 's mans tachtigjarige ingewanden bestand zouden zijn, om de werking eener doorspoeling uit te staan, waarvoor die van eenen Frieschen hengst op zijn best berekend waren. En in welk een veel belovend daglicht de edele Geneeskunde zich, op eene distantie echter! - reeds begon te vertoonen, het was niet zeker of zij datgeen wederom zou kunnen verzoenen wat de Heer Ezechiël in zijnen philantropieken ijver zoo deerlijk in tweestrijd gebragt had.

Het valt hard met de aannaderende volmaaktheid in het oog en zes Drachmen Jalappe in het onderlijf, de eeuwigheid te moeten instappen. Dit evenwel was het lot van den ongelukkigen Wijsgeer: want al wat de Faculteit aanbieden mogt schoot te kort. Arme man! die zich eenige uren geleden, nog gevleid had, dat hij zelf de geheele herschepping des menschdoms, welke hij van den tafelstoel af, tot zijnen grijzen ouderdom toe, altoos zoo vrolijk toegelagchen had in propria persona, dat is zoo als hij daar stond, bij zoude wonen!... Zoo gaat het met den mensch! en zoo ijdel is de hoop zelve des wijzen! Wat hem echter in zijn ontijdig sterfuur nog eenigzins troostte was, dat hij door het blijkbaar deficit der Geneeskunde in cas voorhanden, meende te bemerken dat wat haar in het bijzonder aanging, zij, onaangezien zijne vroegere aanmerkingen omtrent hare algemeene volmaking, nog zoo nabij niet scheen, of hij verzuimde er niets bij, om dezelve, op zijn gemak, in de andere wereld te gaan afwachten.



{==26==} {>>pagina-aanduiding<<}

Derde kapittel.

Men kon in den volstrektsten zin van het woord zeggen dat de heer Ezechiël Perfect, een martelaar van de heilige leer der Regeneratie geweest, en als dusdanig gestorven was. Ook het hart van zijn lieve Zoontje hong sedert lang aan dezelve; en zijns Vaders dood was hem een nieuwe aandrang om dezen, in dezelfde leer, als Apostel op te volgen. ‘Is de volmaaktheid op handen,’ zeide de vrome jongeling, ‘daar niet meer aan te twijfelen is, want onze oude schoonmaakster zwoer er bij, en Papa Perfect is er op gestorven, dan is er noodwendig ook geen volmaakter beroep, dan om deze leer openlijk te belijden, uit te breiden en is het nood, gelijk zijn edele deed, er voor te sterven!’ De eenige verandering, welke hij in zijn voornemen maakte, was om de zaak als zaak, kon het zijn, nog wat dieper in te zien, wat meer te beredeneren dan, meende hij, Papa zelf gedaan had, en er wat minder Jalappe bij te kaauwen.

{==27==} {>>pagina-aanduiding<<}

‘Het Cosmopolitismus,’ zeide de jonge heer Perfect, zijnen zwarten rok voor den spiegel aantrekkende ‘het Cosmopolitismus is de hoofdgrond waarop het geheele werkje der volmaking rust - ten minste - rusten moet. Het is niet Leyden, Kampen of de Beverwijk alleen, waar de inwoners binnen kort ingevolge der doelmatige verordening onzer ziels- en ligchaamshoedanigheden den hoogsten graad van verlichting en verbetering moeten bereiken. Alle landen des Aardbodems hebben er gelijke aanspraak op. Het is dus de pligt eens Wijsgeers, van de zekerheid dezer stelling overtuigd - om dezelve ubique terrarum, dat is te zeggen, de geheele wereld door te gaan bevorderen. Ook wat is er in dat vak hier te Leyden, tegenwoordig nog, uit te rigten? Zoo ergens in ons Vaderland eene plaats zij van welke men zeggen kan, dat zij in der daad reeds nabij de volmaking zij, zeker het is deze! De wetenschappen staan er in haren weligsten bloei: en het zou mij Jan Perfect geen oogenblik verwonderen, dat zij met onzen ouden Aloë te gelijk nog eens vruchten zullen opleveren. Met de weverijen staat het zoo schoon als het nog ooit gestaan heeft, sedert dien tijd namelijk, dat wij geen debiet in laken meer gehad hebben. Wij raken zelfs in dat artikel de volmaking zoo nabij, dat wij reeds om de duurte van hetzelve met dat van Rusland kunnen wedijveren. Onze Policie wordt het gezegend voorbeeld der algemeene verbetering: en de letteroefenende jeugd kan zich nergens zoo goed als hier in het nachtwandelen en het pruikenstelen volmaken. Ons Nozocomium eindelijk

{==28==} {>>pagina-aanduiding<<}

dat hoor ik binnen kort staat opgerigt te worden, om er onze oude dienstmaagden der stamelende hulp van jonge studenten toe te vertrouwen, en hun de kunst als op zoo veel broddellappen te leeren...... maar waartoe verdere uitweidingen! Alles grenst zoo na aan het verhevenst ideaal, dat hier volstrekt niets meer in dit vak te doen of te leeren valt! nemen wij dus liever den wandelstok des wijzen op! kruisen we als een tweede Bias de wereld door! zien we hoe het best en het kortst de volmaaktheid overal te bevorderen! Die ze bevordert, zei Papa, zal er een, zelf een groot deel van erlangen. De groote man had gelijk: de arbeider is zijn loon waardig: en de eer is dubbel zoet voor dengenen die ze verdient! Onvolmaakt nog ga ik uit: en wie weet of ik niet zoo volmaakt zal wederkomen, dat niemand mij erkennen zal. Pillen knijpe, die pillen knijpen wil! ik bedank voor het werk. - Doch wacht eens! - Eerst voor een oogenblik de ijzeren kist van Vader Ezechiël bezocht! - men kan nooit weten! - Het onvolmaakte geld mogt somwijlen bij de volmaaktheid te pas komen. En dan de weg der Wijsbegeerte en der onsterfelijkheid op! - Proficiat tibi Jane Perfect!’

Johannes Perfect is U, waarde lezer! reeds van den kant zijner zielshoedanigheden bekend; en dat die van het eerste nommer waren, weet gij. Doch wijl dezelve niet altijd even zigtbaar werken, als het uiterlijke dat op zijne reis het eerst in aanmerking moest komen, zullen wij de eer hebben U te zeggen, dat deze Spiegel der

{==29==} {>>pagina-aanduiding<<}

Ziel, gelijk zich de heeren onzer aesthetische fabrijk duidelijk en klaar uitdrukken, bij zijn Ed. zoo zuiver was, dat men in dezelve een voor een ook de meest verborgene van alle deze hoedanigheden zag afgemaald. Scheel zag hij, dit wisten wij en het hoorde bij zijne wijsgeerige bestemming als de voorwerpen der volmaaktheid opzoekende waar zij niet altoos waren, en dus dikwerf daar henen ziende, waar eigenlijk genomen, niets van dezelve te zien viel. Het lijkbleek gelaat en de hol liggende grijze oogen kenmerkten zijn diep doordenken, vlug begrip en applicatie. De wijde en scheeve mond duidde bevatting en overweging tevens aan. Zijne buitengewone magerheid en zijne zes voets lengte, droegen bewijs der fijnheid van zijn delicaat vernuft en uitstekende zielsverhevenheid, welke echter nog meer zoude getroffen hebben, zoo niet zijne rondgebogene beenen, en zijne platte regtlijnige voeten, getuigen van den geometrischen aanleg zijns verstands, iets van derzelver anderzins onwederstaanbare bevalligheid ontnomen hadden.

De garderobe van den jongen heer stemde overeen met zijnen Zielsspiegel, en zoo afgesleten en glimmend was zijn zwarte rok, dat er kans scheen om ook dezen binnen kort tot eenen wezenlijken spiegel te kunnen bezigen. Onder beide deze spiegels lag een teeder hart, en eene zeer werkzame natuurkracht - bezittingen beide waarvan zich een man als de heer Johannes Perfect was, zeer wel had kunnen passeren: en het hoofd des jongen helds was gedekt met een dier ontzettende hoofdhulsels, welke de Genius van zijne vaderstad ter verwarming der

{==30==} {>>pagina-aanduiding<<}

geleerde ooren onder hare aanzienlijken, heeft uitgevonden, en welke daarom onder den naam van minervapruiken, heinde en verre, beroemd zijn.

Na afscheid van zijne huisgenooten te hebben genomen, die hem zeer wel lozen konden, na zijnen meesterknecht, die hem uitlachte, en den reeds grijs geworden' stamper, die alleen hem beklaagde, de belangens zijner kruidenmengerij te hebben aanbevolen, stapte de Heer Perfect den 9 Augustus 1746 des avonds, even voor negen uren, buiten de witte poort de trekschuit in, van gedachte, gelijk zijn Edele was, om door eene gemakkelijke nachtreize, den weg naar Amsterdam af te leggen, waar hij het allereerst begeerde te zijn, wijl hij zich in deze volkrijke stad, en op dit uitstekend tooneel van beschaving, eenen rijken oogst van bespiegelingen beloofde: en reeds daar het zijne ton het groote werk, en den opbouw van het aardsche Jeruzalem dacht toe te brengen.



{==31==} {>>pagina-aanduiding<<}

Vierde kapittel.

Onze Wijsgeer, die in zijne diepdenkendheid had uitgerekend, dat de inrigting der Nachtschuiten, zou dezelve hare volmaking zoo veel mogelijk nabij komen, dit bedoelen moest, dat men in dezelve sliep, lag zijnen zwaren reiszak en den Foliant.van zijns Vaders aanteekeningen over de Perfectibiliteit, op de middelbank neder: plaatste zich in een hoekje, zette zich tot rust en viel binnen kort in den zorgeloossten slaap.

Na vier uren van ongestoorde rust, werd Johannes wakker: en daar hij van de naburige klok een uur hoort slaan, rekent hij uit, zoo dadelijk te Haarlem te zullen aankomen, en feliciteert zichzelven, den vervelenden tijd, zoo geheel ten nutte te hebben doorgebragt.

Iets wat hem in deze nachtreize bijzonder meê viel, was de ongemeene stilte der Equipagie: hij vernam gewoel noch gesnap: en wanneer hij deze bedaardheid en

{==32==} {>>pagina-aanduiding<<}

bescheidenheid met datgene vergeleek, wat hem zelven, in zijne vroegste jeugd meermalen bejegend was, dat namelijk de trekschuiten meestal eene arke Noachs, vol knorrige passagiers, vloekend gemeen, piepende zoogelingen en schreeuwende Joden opleverden, vond hij hier, in zoo korten tijd, reeds eene zoo aanmerkelijke verandering ten goede gemaakt, dat hij zich verheugen moest over de zonderlinge vorderingen onzer nationale zedigheid. En daar hij toch aan het bewonderen was, voegt hij er zijn genoegen bij over het perfecteren der Nationale Scheepvaart, als waardoor men in onze eeuw zoo ver gekomen is, om een vaartuig den stroom te doen klieven, ook zonder dat men de minste beweging bij hetzelve bespeurt: een middel waardoor alle de vermoeijenis en dus een groot deel des gevaars op verre reizen staat op te houden, ten minste wanneer zulks op den grooten Oceaan zoo goed kon nagevolgd worden, als hier op de Leydsche trekvaart: iets waaraan hij niet twijfelt, ‘want’ zeide hij met een verstandig vertrouwen op zijne Redeneerkunde ‘die tot tien komt, komt ook tot twaalf, en daar de volmaking het reeds zoo ver gebragt heeft, moet de rest wel volgen.’

‘En dus doende,’ vervolgde hij in gepeins, ‘wordt eene Oost-Indische reis niet meer dan een lang slaapje: Dus doende komt men overal prompt, gemakkelijk en zonder gevaar: dus doende wordt de band der gezelligheid zoo naauw mogelijk toegetrokken! dus doende moet de vol.... vol.... volma.... a.... a.... a.... king....’ hier overviel den jongen heer Perfect,

{==33==} {>>pagina-aanduiding<<}

volgens aangeboren familiezwak, te midden zijner diepe meditaties, een nieuwe provisie slaap: en zijn Ed. sluimerde de verdere verbetering der loffelijke Scheepvaart zachtkens te gemoet!

‘Die was drommelsch bang om te laat te komen!’ zeide de schippersknecht, toen hij te vijf uren zijne schuit kwam schoonmaken: en wekte hij onzen Wijsgeer, door hem ongelukkig het water tegen het gezigt te doen spatten.

‘Welkom te Haarlem!’ sprak Johannes, slechts éénen passagier in de Schuit ontwarende: en hij meende dat de andere hem reeds vooruitgegaan waren. Hij nam zijnen reiszak en zijnen Foliant van de bank en stapte uit de schuit, niet echter zonder stilzwijgende bewondering, dat niemand hem de vracht had afgeëischt. Alweêr een slapje nader sprak hij binnensmonds: ‘menschenliefde en edelmoedigheid zijn de drijfveren van het loffelijk Schippersgilde geworden! Deze hebben het lastige, blieven de Heeren de vracht te passen? en het baatzuchtige duitje voor 't jagertje vervangen. Zij vergenoegen zich thans met wel te doen, anderen behulpzaam te zijn, en verwachten hunne belooning van hun eigen hart!’

‘Hoe drommel heb ik het nu met u?’ vroeg Jan maat: ‘gij houdt mijne schuit voor uw nachtlogis: en als het op een varen aankomt, dan schuurt gij uwe piek en loopt voort!’

{==34==} {>>pagina-aanduiding<<}

‘Ik moet mij haasten om naar de andere schuit te komen:’ lette de heer Perfect op: ‘bedank voor aangenaam gezelschap en wensch verder plaisierige reis!’

‘Neen broêrtje! dat gaat zoo niet:’ zeide de knecht, zijnen logeergast bij den jas vasthoudende: ‘gij zult mij ten minste wel een fooitje willen geven.’

‘Dat takelt af met de belangeloosheid van zoo even!’ dacht onze goede wijsgeer. ‘Een fooitje! een fooitje!’ zeide hij, wijl hij toch iets zeggen moest.

‘Voor dat gij den nacht hier aan den wal in mijn lêge schuit hebt doorgebragt:’ sprak Jan maat.

‘Lêge schuit! aan den wal!’ vroeg Johannes verbaasd, en herinnerde zich alle de bijzonderheden van de stille zedigheid des gezelschaps, van de volmaking der scheepvaart en van de wijsgeerige menschlievendheid van het schippersgilde: ‘lêge schuit! en aan den wal!’ herhaalt hij: ‘wel nu, thans gaat gij varen: ik vaar meê!’

‘Waarom niet!’ zeide de knecht ‘dan spreken wij elkander nader.’

Zachtjes aan vulde zich het vaartuig, en de Philosooph bemerkte nu, dat de piepende kinderen, de vloekende boeren, en geheel de rest passagiers nog niet precies zóó zedig waren geworden, als het zich in den donker, en toen er nog niemand in de schuit was -

{==35==} {>>pagina-aanduiding<<}

had laten aanzien. Aan de Joden had hij evenwel gewonnen: - en ook wie onzer wint niet dagelijks aan die heeren! - hij had er in het geheel geenen last van, hij hoorde van hen noch geschreeuw noch geschagcher: want het was Zaturdag ochtend.

‘Wij zijn lang voor negen uren daar!’ zeide een heer uit het gezelschap, die op zijn horologie keek.

‘Daarin komt dan toch ook veel verbetering:’ voer de Heer Perfect den heer met het horologie zeer genoegelijk te gemoet.

‘Waarin, mijnheer, als ik het vragen mag?’ sprak deze.

‘Omdat mij nog zeer wel heugt,’ hernam onze Wijsgeer, ‘dat men er in vroeger tijd altoos vier uren voor stelde, wanneer men naar Haarlem wilde: en dus doende daagt naar mijn inzien ten minste de Perfectibiliteit...’

‘Maar thans, mijnheer’ hervatte de ander, ‘varen wij naar 's Hage, en niet naar Haarlem.’

‘Niet naar Haarlem!’ zeide Perfect, ‘ik, die naar Amsterdam moest.’

‘Dan hebt gij den kortsten weg tot de Perfectibiliteit niet genomen,’ lette de passagier op: ‘want die leidt vooral niet over den Haag.

{==36==} {>>pagina-aanduiding<<}

Hoe verwonderd en te leur gesteld onze vriend dan ook was, dat hij op eenen dag reeds twee bokssprongen, en dat in éénen loop, gedaan had, nam hij echter ras zijne partij. ‘Amsterdam’ dacht hij, ‘zou niet wegloopen en 's Hage was ook bezienswaard!’

Zijn lot was het echter niet om dezen keer veel van die plaats te zien, want de heer van het horologie, die voor het eerst van zijn leven van de Perfectibiliteit hoorde spreken, maar die zoo veel origineels in den aanleg van onzen held meende aan te treffen, vermaakte zich binnen kort zoo ongemeen met alle zijne schoone argumenten in het belagchelijkst daglicht te stellen, dat deze zich met hand en tand weren moest, om dezelve, voor zoo ver mogelijk, te verdedigen. Toen derhalve de vreemde man in 's Hage arriveerde, en hij zich gereed maakte om naar de schuit van Delft over te gaan, viel het onzen held onmogelijk om hem te verlaten, voor aleer hij hem van de onfeilbaarheid der aanstaande geheele of universele volmaking overreed had, en wijl dit op straat, en al wandelende, niet zoo gemakkelijk gaat als op eene afgelegene eenzame studeerkamer, hield hij den reiziger bij het pand van den rok vast, en stompelde dus doende met den reiszak en den Foliant onder den arm den Haag met hem door, om hem in het zweet zijns aanschijns zijne stelling te bewijzen.

Hij zat ook reeds wederom met den Heer in de schuit naar Delft, voor dat hij gedacht had, om 's Hage in oogenschijn te nemen, en was zeer verwonderd dat hij

{==37==} {>>pagina-aanduiding<<}

vijf kwartier later zich in eene stad bevond waar hij meende dat voor de verlichting, voor als nog, volstrekt niets te doen viel.

De vreemde Passagier was van die menschen, die zich geregtigd wanen, om met de Philosophie den draak te steken, en om de Philosophen zelven, tot hunne eigene inzigten, hoe averegts dan ook, te gebruiken. Hij had ras ingezien dat hij met onzen held slechts over de Perfectibiliteit te disputeren had om hem zoo lang bij zich te houden, als hij begeerde: en daar hij thans eene reis naar Brussel voornemens was, ging hij in zijne schranderheid na, of welligt niet heer Jan in zijn enthusiasmus voor de volmaaktheid, tot de volmaaktste inrigting zijner eigene reis, door de ingredienten van zijnen zwaren mantelzak, zou kunnen contribuëren.

Zijne lievelingsleer dus zoo veel bevechtende als noodig was om hem in den draf te houden, en hem aan den anderen kant de toenmalige overhelling der Brabandsche Wijsgeeren naar eene algemeene herschepping van het menschdom, gelijk hij voorgaf, gedurig voor oogen houdende, gelukte het den vreemden om de aandacht van onzen Johannes op zulk een gedenkwaardig punt als de loffelijke pogingen van geheel ons volk, dat hem als zoo bijzonder achtbaar wordt voorgesteld, - te vestigen. Naauwelijks derhalve was men halfwegen Delft en Rotterdam gekomen, of Rotterdam, Delft, den Haag, ja Amsterdam waren reeds alle uit Perfect's hoofd en geheugen geweken: Braband vervulde die geheel en men

{==38==} {>>pagina-aanduiding<<}

was 't reeds eens om morgen met het aanbreken van den dag, gezamenlijk naar dat gezegend land af te reizen, zich smaakvol te vergasten aan den heilzamen invloed van het Nationaal karakter, dat aldaar zoo heerlijk tot de Perfectibiliteit opleidde, en zich te koesteren in de verwarmende stralen eener weldadige verlichting, die van de Jesuiten - school van Turnhout af tot aan de Koolgroeven van Jemappe toe, zoo lieselijk begon door te breken.

Onze wijsgeer spoog van vrolijke aandoening in zijne handen. Pythagoras had, meende hij, ook zoo gedaan toen hij de Propositie des Quadraats van de Hypothenuse uitgevonden had: en groote mannen ontmoeten zich gewoonlijk in gelijke omstandigheden. ‘Ik kan even zoo wel,’ zeide hij genoegelijk lagchende, ‘eerst in de Roomsche Nederlanden de algemeene volmaking van het menschelijke geslacht te gemoet streven, als in Westphalen, waarmede ik anderzins dacht te beginnen, zoo de grasmaaijers dit jaar wat vroeger naar huis waren gegaan.’

Zoo opgetogen was onze jonge Wijsgeer nog, dat toen de schuit bij de Romein aanlandde, zijne gemoedsaandoeningen en het flikkeren van al het licht dat hem van verre toescheen, hem onbedacht maakten om zijnen nieuwen Compagnon behoorlijk te volgen. Deze, welke volstrekt niets met de volmaaktheid uitstaande had, stapte de schuit ter regterhand bezadigd uit, wijl hij daar alleen den wal zag. Johannes daarentegen, welke de uitwerk-
{==39==} {>>pagina-aanduiding<<}
sels van zijn geliefkoosd systema overal voor zich henen ontwaarde, stapte links af en twijfelde niet of ook daar liep de wal: en in der daad hierin had de groote man gelijk, doch tusschen dien wal en de schuit vloeide nog drie roeden water: en hij viel tot over de ooren in hetzelve.

Ter naauwer nood werd hij gered: want zijn Philosophisch aanschijn bood in deze bijna geperfectioneerde wereld weinig belang, en beloofde eene ellendige fooi. Aan de menschlievende zorg alleen van zijnen Compagnon, die morgen zijnen persoon noodig had, en die met geen dood mensch begeerde te reizen, was onze held zijne redding verschuldigd. Physische proeven over de waterweegkunde had hij nimmer gemaakt, daar hem dezelve in zijn groot plan van verbetering, als overbodig voorkwamen. Nu wist hij echter dat hij als een molensteen zwemmen kon: en van deze ondervinding kon hij in vervolg van tijd gebruik maken.

Veel echter had hij te zeggen over de nog onvolmaakte inrigting der trekschuiten, die hij nu dieper dan den vorigen nacht inzag: en dat men dezelve slechts aan eenen kant uit mogt, kon hij met geene mogelijkheid vergeten noch goedkeuren. Hij nam voor om hierover zoo ras mogelijk eene verhandeling in de Feles maerens in zenden, ter beantwoording eener Prijsvraag, welke hij door dat Genootschap dacht te doen uitloven, en er uit Economie zelve de medaille te trekken.

Intusschen was hij zoo nat als iemand wezen moet, die

{==40==} {>>pagina-aanduiding<<}

tot driemaal toe de hoogte der Schie gepeild had. Hij trok er die gevolgtrekking uit, dat de Foliant met Papa's Adversarias ook wel een dergelijk lot zou hebben ondergaan. En deze gevolgtrekking, ofschoon dezelve van eenen Philosooph voortkwam, ging volkomendoor! want ziet! er was geen droog blad en bijna geen leesbaar woord in overgebleven: hetwelk echter den gelukkigen bezitter in het vervolg niet weinig tot nut en vermaak verstrekte, hoe zeer hij het thans betreurde: want gaf hem dit gelegenheid om dezelve even als de Sybillische boeken, op alle voorvallende zaken te kunnen toepassen, en er alles uit te bewijzen wat niemand vermogen zou hem tegen te spreken.

Men kan op één dag zes uren lang voor niet in de trekschuit zitten, in het water vallen, zijne garderobe en aanteekeningen bedorven zien en toch nog genoegen smaken. Het hart werkt tegen het leed aan en versterkt er zich niet zelden door: en een Wijsgeer, die wezenlijk met een groot plan bezwangerd gaat, vindt overal nieuwen moed waar zich nieuwe hinderpalen opdoen. Des anderen daags ochtends zat de jonge Wijsgeer reeds, met het grootste genoegen, in het rijtuig van den vreemden heer. Het was eene dier koetsen kortelings uitgevonden en welke den naam van coepés dragen: en daar de vreemde man nog een reisgezel had opgedaan die zich ook op goedkoop reizen verstond, zat onze vriend op het zoogenaamd strapontijn of voorbankje, hetgeen men hem als de plaats van eer goedgunstiglijk had aangeboden. Hij twijfelde hier dan ook niet aan; doch des

{==41==} {>>pagina-aanduiding<<}

Wijsgeers beenen en zijne zittende ledematen, waarvan de eerste wat zeer lang, en de andere wat zeer mager waren, beletteden hem om zich zoo veel over die eer te verhoovaardigen als hij anderzins had mogen doen. Evenwel daar hij van alle rijtuigen geen ander tot nog toe gebezigd had als dat, waarmede zijn Papa zaliger het benoodigde vlier en andere kruiden voor zijne Apotheek liet aanbrengen, en dan de postwagen, waarmede hij eens over bevrorene puin-wegen naar Utrecht gereden was, scheen hem dit nieuwe rijtuig zoo bijzonder aangenaam, dat hij zich niet genoeg verwonderen kon over de vorderingen, welke het menschelijk vernuft binnen kort in het vak der rijtuigen gemaakt had. Hij lette met verteederende aandoening op, dat het rijtuig op riemen en winden hong. Deze wel uitgevondene voorzorg begreep hij als het non plus ultra der volmaking in die kunst te moeten aanzien. Hij verzekerde zijne reisgenooten stellig dat dezelve thans niet verder kon gaan: en wijl hij een Wijsgeer was, deed hij er eenen eed op.

Waarin echter den Heere Perfect, die in alles zijne geliefkoosde stelling dankbaar aantrof, of uit alles voorspelde, dezelve ontviel, het was in den prijs der reisbenoodigdheden. Hij vond denzelven, wat dan ook zijne reisgenooten het tegendeel beweren mogten, verbazend hoog. Die heeren meenden dat dezelve geëvenredigd waren aan datgene wat men er voor bekwam: en dat na het voor en tegen ingezien en wel te hebben overwogen, alles toch niet zoo duur in Braband was als het zijn zoude, wanneer het eens zoo duur ware: een ar-
{==42==} {>>pagina-aanduiding<<}
gument dat de Heer Perfect niet wist te ontzenuwen. Evenwel wat den paardenpost aanging, hij bleef er bij dat die driemaal te duur was: en hierin had hij toch niet geheel ongelijk; want met zijne zoogenaamde derde portie liet zijn nieuwe vriend hem de gezamenlijke drie porties betalen: iets dat bijna zoo veel beteekende als dat hij de geheele vracht, of, wil men liever, - dat hij alleen betaalde.

Hij twijfelde echter niet of in deze kostbare inrigting moest verandering opdagen. ‘Het eene kan niet zonder het andere gaan’ zeide hij, met een beklemd gemoed zijne dukaten te voorschijn brengende, ‘en wanneer de volmaking in alles doorstraalt’ vervolgde hij ‘twijfel ik geen oogenblik of dezelve zal, juist bij den Brabandschen Paardenpost, met stil blijven staan. - Het zou ten minste wel zoo passen.’

In de eerste zoogenaamde Estaminé of Bierkroeg (*), waar hem zijne vrienden dadelijk introduceerden, verloor hij al zijne bezorgdheid. Voor het eerst van zijn leven dronk hij hier Leuvensch bier: en al ware hij dan ook van alle kanten verraden geweest of bedreigd geworden, hij had niet kunnen nalaten uit te roepen: ‘dat, wat zijn gevoelen aanging, deze Godendrank alle diegenen overtrof, welke hem ooit bejegend waren, en dat de heeren bierbrouwers daar te lande, alle verdienden, hetzij in massa of capitatim in het brouwersgild van het op

{==43==} {>>pagina-aanduiding<<}

handen zijnde nieuwe Jeruzalem opgenomen te worden.’ - Wat hem behalve de qualiteit des biers, bijzonder beviel, was de menigte deszelfs, die men aldaar met welvoeglijkheid ten lijve sloeg: en waarvan men, ingevolge eener hoogst zedige uitvinding, zich dadelijk door het drukken van de volle maag tegen den rug zijns stoels, weet te ontdoen, om alsdan met frisschen moed een nieuw gelag te beginnen.

Dan hij vond hier de volmaking niet alleen bij het bier, hij vond die ook bij het gezelschap. Sints lange had hij er geen aangenamer aangetroffen: en hoe meer de magen tegen de ruggen der stoelen aangedrukt werden, hoe belangrijker de werking der hersens werd. Plans van algemeene verbetering trof hij hier bij dozijnen aan: doch wijl de middelen ter menschelijke verbetering alhier destijds hoofdzakelijk bestonden in het oprigten van nieuwe kloosters en in het afschaffen der bieraccijns, en hij als een vreemdeling nog niet regt inzag, in welk verband deze met het duizendjarig rijk en de terugtogt der joden naar Palestina stonden, verkoos hij liever om dit pas zijn gevoelen te verzwijgen en eerst nog eens een paar potten Leuvensch te proeven, om te zien of hij door dezelve in eenen hoogeren graad van Perfectibiliteit mogt geraken, ten einde over het nieuwe licht, dat voor hem opging, te mogen oordeelen.

Hij had evenwel genoeg gesproken toen hij nog nuchteren was, om niet een woordje van zijn geliefkoosd Systema te gewagen, toen hij dronken werd. ‘En wat

{==44==} {>>pagina-aanduiding<<}

peisde gij dan met aauwe volmaaktigheid?’ vroeg hem eindelijk een Antwerpsch Wijsgeer die op dit oogenblik zijnen vijftienden pot Leuvensch eindigde en het laatste drupje op zijnen nagel afsloeg.

‘De volmaaktheid,’ antwoordde Johannes lispende en de tong reeds dubbel slaande ‘hierdoor versta ik de toekomende en zeer op handen zijnde regeneratie, verbetering, versraaijing, voltooijing, voleindiging en volbrenging van al wat in de natuurlijke en zedelijke wereld omgaat. De onmisbare waarschijnlijkheid van deze stelling wordt gestaafd door de vorderingen, welke men overal, en in alles, bespeurt: en die zoo min kunnen ophouden, stilstaan of weêr achteruitgaan, als het toch uit den loop der Natuur bewezen is, dat niets eene andere strekking of helling dan voorwaarts kan aannemen. Zoo dat eene zaak die zich van rondsomme perfectioneert, dus perfectioneert, dat zij zich niet meer perfectioneren kan, dat is perfect wordt. Atqui de dingen zijn thans zoo aan het perfectioneren dat er geen staart meer aan te vinden is. Ergo zeg ik dat de Perfectio plena, of de volle volmaaktheid, voor de deur staat - of de Drommel mag ons beiden halen!’

‘Maar wie zegt aauw domme punt! met reverentie gezegd!’ voer hem de Philosooph der Schelde te gemoet: ‘wie zegt aauw, dat men niet van de oudste tijden af, par exempel van voor dat de wereld gecriëerd is, altoos gepeisd heeft, de konst en konde niet varder. Men ware nou de Prefictie zoo nabij als die le-
{==45==} {>>pagina-aanduiding<<}
gene potteke Lôvens daar bij mij staat, he! en evenwel en Atqui en Ergo, ik wil aauw maar zoo veel zeggen, als dat aauw Edele, met aauw volle mans pladooij, over de volmaaktigheid, slechts een volmaakte katuil zijt!’

Schoon nu het middelste lid, of de medius van dezen syllogismus niet geheel van grond ontbloot scheen, waren echter de inkleedsels deszelven, zoo geheel van gratie, en vooral van allen syllogistischen vorm ontbloot, dat onze Wijsgeer, al had hij dan ook geen bier gedronken, het onmogelijk bij deze erroneuse onderstelling van den Sinjoor had kunnen laten berusten, daar deze inmiddels met eenen vervaarlijken vuistslag op de tafel zijnen zestienden pot eischte.

‘Mijnheer de Sinjoor!’ zeide Johannes zeer beleefdelijk, en met zijn glas eene zwierige reverentie makende, die de helft van zijn bier in de laarzen zijns Antagonists goot, ‘wanneer ik spreek van de Perfectie, of de volmaaktheid, dan spreek ik van eene Perfectie, welkers gevoel op reden en redenering rust. In alle dingen die ooit geweest zijn, die nog zijn, en die zijn zullen of komen moeten, zal er een staat van begin en een van accrescentie ofte van aangroeijing zigtbaar zijn, welke aan zal houden, tot dat dezelve zoo verre gekomen is, dat zij het toppunt bereikt, en haren wasdom bereikt heeft. Dan is hetzelve zoo goed als het wezen kan - dat heet perfect. De questie bestaat dus nu alleen hierin, om juistelijk, accuraat, en ontegenzeg-
{==46==} {>>pagina-aanduiding<<}
gelijk te kunnen bepalen, welke de termini der drie verschillende Graduaties zijn? en iemand die behoorlijk heeft ingezien en aangetoond waar de twee eerste hun begin genomen hebben en waar zij geëindigd zijn, is ook in staat om per Analogiam et Consequentiam derzelve tot de Indicatio van het laatste te besluiten. Quod erat demonstrandum: dat te bewijzen was!

‘Zoo dat gij dan,’ hernam de Sinjoor, zijnen zestienden pot in de hoogte zwaaijende, en zijnen Antagonist beleefdelijk saliveerende, gelijk hij zich uitdrukte, ‘zoo dat gij dan, wanneer aauw Edele bij de geboorte van aanwen ezel (zonder verlof en met comparatie gezegd!) geässisteerd hebt, en hem daarna in zijne mannelijke jaren ziet treden, en de developpementen van zijne ziel, zijn hart en zijn vernuft dagelijks accresceren ziet, mij op punkt en uur voorspellen zult, wat het juiste oogenblik van den hoogsten graad zijner Prefiksie wezen zal: en na hetwelke hij zich in aauw Edeles Compagnie, niet meer perfectioneren zal. Ik en ken Mordieu! geene prefikser sottise dan de aauwige; want de conklusie, diegenige die gij maakt, tot iets waarvan gij niets en weet, ingevolge van datgene, wat gij als een zot hebt waargenomen, raakt kant noch wal. - Doch ik ga verder. - De staat van Prefiksie die gij professeert, is juist de staat waarin zij geen plaats vinden kan. Zeide gij niet dat eene zaak opgroeit naar mate dat het daartoe zijnen tijd heeft gehad: dat het zwak is in den beginne; dat het zich daarna versterkt, en het eindelijk zoo sterk en zoo goed wordt, als het

{==47==} {>>pagina-aanduiding<<}

worden kan? - Ewel! peisde gij er dan niet bij Compeer! dat aauwen ezel, als die door zijne jeugd en zijne mannelijke jaren zoo prefiks geworden is, als gij zelf, hij door den ouderdom wederom afneemt en vermindert: en eindelijk zoo ver van de Prefiksie weêr afraakt, als of gij een potteke Leuvensch in de lucht verschalen liet. Hoe nader gij derhalve aan de volmaaktheid komt......’

‘Nader kunt gij de volmaaktheid niet bijkomen, dan men bij ons te Scherpenheuvel doet! Daar,’ onderbrak een derde Interlocutor, ‘ziet gij klaar te midden in de glorie der Engelen en der Heiligen. Zij heeft ons voorleden week weer dartig kronen aan vergulden alleen gekost. Volmaakter is er in het gansche land niets: en zij geneest al wat zij ziet, of ik mag verzinken waar ik zit. Spreek de gaij van volmaaktheid, kom dan eens in devotie naar ons, en bier hebben wij er zoo goed als hier! Ik zeg dat alles niet, omdat ik er belang bij heb, want ik ben de kuster, en ik toon de sacristij aan de vreemden: maar ge zult er de ledematen van honderd duizend Vorstelijke Potentaten vinden, die alle in goud ofte zilver aan de wand hangen; elk naar mate dat hunne members groot ofte klein waren. Spreek de gaij van volmaaktheid, Compeer! daar ziette de volmaaktheid! en wij zijn, of ik mag bersten, pas half weg.’

Daar het nu een vast gebruik in Braband is, en zulks in alle andere landen ook zijn moest, om de verlichting,

{==48==} {>>pagina-aanduiding<<}

en bij gevolge ook de Perfectie te bevorderen, dat alle gesprekken en verschillen dadelijk ophouden, wanneer er een geestelijk gesprek tusschen vloeit, was dit een behoorlijke wenk voor beide Wijsgeeren, om hun dispuut zoo ras mogelijk aan de goede zaak op te offeren, en de volmaaktheid, die hun reeds half weg de keel uitstak, op te kroppen. Men nam dan binnensmonds nog eene brave teug op hare gezondheid, en hard op, op die van deze nieuw ontdekte bron van alle volmaaktheden, en elk zocht, zoo goed mogelijk, zijn huis.

Des anderen daags lag de heer Perfect bewegeloos in zijn bed: het gebruik van alle zijne ledematen was hem ontzegd: zoo had hij het Leuvensch bier, en daarna het Leuvensch bier hem aangesproken! Na het geheel uitslapen van zijnen langen roes, kreeg hij echter zijn hoofd weêr tot zijne beschikking. ‘Helaas!’ riep hij in bedrukt gevoel uit, ‘alle de middelen die ter verbetering zullen opleiden, dienden op zichzelve genomen perfecte middelen te zijn! Immers dus spreken Papa's Adversaria, pagina 119 onder de Rubriek Arsenicum. Zachter, liefelijker en volmaakter middel had ik gemeend, dat men niet kon aanwenden, dan de Cerevisia Lovana, ofte het Leuvensche bier - en evenwel zie eens hoe deerlijk dat het mij bekomen is!’

Doctor Lawaaij beurde hem op in zijne twijfelmoemoedige vooruitzigten. Hij bewees hem, ‘dat zijn staat daaruit voortkwam, niet dat hij te veel, maar wel dat hij te weinig pottekens Cerevisiae gedronken had.’ Hij

{==49==} {>>pagina-aanduiding<<}

bevestigde dit zijn gevoelen door het voorbeeld van zoo vele zijner Patienten, die driemaal zoo veel dronken en er echter niet meer ziek van werden, dan hij thans was. Hij versterkte hem in zijn begrip, dat inderdaad de vermeerderde denkingskracht, welke het Leuvensch bier bijzet, oneindig tot de verlichting opleidt. ‘Men krijgt er wel is waar,’ vervolgde hij, ‘dunne beenen en eenen trommelbuik van, en drinkt zich eene fameuse waterzucht op het lijf: doch de Philosophie moet ook wat kosten: en als een dikke buik volmaakt dik wordt, dan ook is men nader aan het doel, de volmaking, dan in eenig ander vak derzelve, wijl dit zoo gemakkelijk, en zoo joyeus te bekomen is.’

Doctor Lawaaij ordonneerde een Vomatief: en daar hij gaarne met zijne patienten over de kunst sprak, vooral wanneer hij zag dat zij niets van de kunst verstonden, lag hij onzen Johannes uit hoe de Natuur, die reeds tot dergelijke ontlastingen aanspoorde, niet beter kon bijgestaan worden, dan door het bestendig aanbrengen van middelen, welke zij zelve scheen te gebieden. Hij voerde hem derhalve de Emetiek en de Ypecacuanha met zulk eene milddadige hand toe, dat onze Wijsgeer, nog voor dat de dag ten avond kwam, tusschen dood en leven te spartelen lag.

‘Ik geloof toch niet’ zeide Johannes, op den zevenden dag voor het eerst de oogen wederom openende, tegen zijne zieken-oppasster, ‘Ik geloof toch inderdaad niet dat de Geneeskunde hier in Braband, tot nog

{==50==} {>>pagina-aanduiding<<}

toe, eenen hoogen graad van volmaaktheid bereikt hebbe. Toen ik, voorleden jaar, mijne Apothekers proef te Leyden deed, ben ik ter bevordering van licht en reden, volgens onze oude en wel hergebragte Costumen, ook stom dronken geweest, en voor dood naar huis gedragen: maar zoo ziek werd ik toch niet!’

‘Dan moogt gij toen wel geenen Medicus genomen hebben!’ zeide de oppasster.

P. ‘Is dat dan het middel hier te lande om niet ziek te worden?’

O. ‘Dat juist niet: maar dus doende blijft men zulks gewoonlijk niet zoo lang.’

P. ‘Zijn uwe Doctors dan zulke botmuilen dat zij hunne zieken niet genezen kunnen?’

O. ‘Dat juist ook niet: maar zij nemen er hunnen tijd toe: en uit loutere Ambitie geven zij u, bij de ziekte die gij reeds hebt, gewoonlijk een koppel andere bij, om alsdan de eer te hebben, van u van drie te gelijk te genezen.’
P. ‘Die Geneeskunde heeft de duivel uitgevonden!’

O. ‘Inderdaad, over het algemeen genomen, schrijft men hem de uitvinding van de kunst over het algemeen toe: doch ik ben maar een onnoozel mensch, en kan er dus niets stelligs van zeggen.’

{==51==} {>>pagina-aanduiding<<}

P. ‘Toch genoeg, moedertje! om te begrijpen, dat, als een zieke den Doctor over zijne kwaal raadpleegt, hij hem om genezing, en niet om nog eene andere ziekte daarbij, vraagt.

O. ‘Dat vragen is ook onnoodig:’ hernam het moedertje, ‘maar zoo doende, zeggen de groote medicussen, parfaitionneert zich de kunst, hoe meer ziekte hoe meer ondervinding, hoe meer ondervinding, hoe meer Parfaitie.’

‘Hoe meer perfectionneert zich de kunst!’ riep Johannes uit, de oogen wijd open zettende en de handen in elkander slaande, ‘Perfectionneert!!!... zou het waar zijn.... zou, uit zulk een edelmoedig grondbeginsel, de Faculteit alhier te werk gaan!! - Nu dan getroost ik mij, dat ik thans, ter genezing van mijne kelderkoorts van éénen dag, daarbij, zoo ik het wel hebbe, aan den Roodenloop en de Geelzucht laboreer. - Maar eilieve, Vrouwtje! maken de Geneeskundigen hier met der daad progessen? en hoe ver zijn zij in Brussel reeds bij het groote licht der volmaking?’

‘Bij het groote licht!’ zeide het moedertje, ‘dat weet ik waarlijk niet. De meeste zieken van onzen braven Doctor Lawaaij worden bij nacht op het kerkhof bijgezet, wijl hij bij verkiezing ook veel op de smalle gemeente manoeuvreert, waarbij, zegt hij, veel tot de Parfaitie van de kunst te wagen valt. Hij ge-
{==52==} {>>pagina-aanduiding<<}
bruikt somwijlen een dozijn Kapoenen (*) te gelijk, om er de remedies op te proberen, die hij voor een Prelaat of eenen Duc heeft uitgevonden.’

P. ‘De groote man! het zou mij geen oogenblik verwonderen, zoo hij de volmaking reeds in het gezigt had!’

O. ‘Ten minste om eene ordinaire maladij, daarom geeft hij niet: dat bevordert de studie niet, zegt hij. Om dit te weeg te brengen moet het er op of er onder. “Het en is de Patient niet, zegt de Heer Lawaaij, die ons te genezen valt: het is de kunst die wij volmaken moeten.” Ook zijn de doodenlijsten nooit zoo groot geweest als sedert dat hij aan de Doctors-affaire is: en het komt mij in mijne eenvoudigheid ook zoo voor, dat, hoe meer dat er menschen door behulp van de kunst naar de eeuwigheid gaan, hoe meer men gelegenheid heeft om te weten waarom zij er naar toe gingen, en dus ook het best met diegenen om te gaan, die overblijven: krek zoo als het gewoonlijk de beste slagters zijn, die het meeste vee slagten.’

‘Gij vervult mijn hart met vrolijke aandoening!’ zeide de Patient met nog bevende lippen en het doodszweet op het voorhoofd. ‘Op welk uur,’ vroeg hij,

{==53==} {>>pagina-aanduiding<<}

‘komt de onvergelijkelijke? Ik heb braaf wat met: hem af te handelen.’

‘Welk uur!’ zeide de oppasster: ‘gewoonlijk kwam hij zesmaal daags, behalve de nacht-visites, maar nu verwacht ik hem niet meer.’

‘Beschouwt hij mij dan als reeds buiten gevaar?’

‘Dat juist niet,’ antwoordde de oude, ‘maar ik geloof dat hij zichzelven in gevaar beschouwde, van niet meer betaald te zullen worden, zoo gij den geest onder zijne handen kwaamt te geven.’

‘Reden waarom?’

‘Omdat hij tot nu toe zichzelven bij iedere visite van het geld welk daar in uw reiszak lag, betaald heeft: maar gisteren avond niets meer vindende, zeide hij mij dat verder omzien in uwen desperaten staat onnoodig was! Overigens besprak hij uw lijk tot betaling der laatste dagen. Hij wilde, zeide hij mij, door het opsnijden van uwe maag, aantoonen, dat de vermenging der Upecacuania met het Leuvensche bier het heilzaamst middel ter bevordering van de Geelzucht zij. Eene uitvinding, zegt Sjeur Lawaaij, die de Faculteit wederom in eenen stap nader tot de Parfaitie brengt.’

P. ‘De volmaaktheid van eene verkeerde uitwerking ten koste van mijne arme maag en ingewanden geno-
{==54==} {>>pagina-aanduiding<<}
men! ten koste van geheel mijn treffelijk ligchaam, tot welks instandbrenging destijds zoo veel te doen was!’ riep Johannes uit en wrong zich erbarmelijk de handen. ‘Neen! Neen!’ vervolgde hij, ‘die heeren hakken er hier wat al te geweldig in toe! Hier schijnt niets volmaakt te zijn, of men moet er eerst liggen: Zoo dacht er mijn bierphilosooph ook over, die kende geene Prefiksie voor dat iemand verrot was. Dat heet ik overdrevenheid wanneer geleerde mannen zich zulke verre gevolgtrekkingen veroorloven.’

‘En toch, hernam de Vrouw, is onze Doctor een voornaam member van de nieuwe Fransche Academie van wetenschap, die, gelijk men zegt, te Parijs op de zaal van de Innocenten vergadert, en welke laatst tot Prijsvraag heeft uitgeschreven “hoe men best en gemakkelijkst de nieuw uitgevondene inënting der pokstof, aan de maan zou kunnen administreren?”’

‘De Hemel sta ons bij!’ sprak Jan Perfect met een verwilderd gelaat ‘wat satan vliegen de geleerden hier zoo almagtig hoog in het proefondervindelijke! Dan schieten wij bij ons nog magtig te kort! maar (zich hervattende) ‘weetje wat vrouwtje! dat member zal toch in het vervolg van mijn lijf afblijven. Zie moeder! de volmaaktheid is het mooiste ding dat je met oogen zien kan: maar om er zijne eigene members aan te wagen, daartoe heb ik onder de wijsgeeren nog nooit eenen liefhebber aangetroffen.’

{==55==} {>>pagina-aanduiding<<}

Waar van onzen vriend een innig gevoel overbleef, was de wijze waarop de Heer Lawaaij naar de volmaaktheid streefde. ‘Ten koste van mijne ingewanden!’ zeide hij dikwerf, ‘doch’ voegde hij er dan somwijlen bij: ‘het is zeker zoo wat! maar aan den anderen kant, hoe zeer ik in mijn privé aan mijne ingewanden gehecht ben, behoefde hij als proefnemer dit niet te zijn. Wanneer men in het groote wil, ziet men op het kleine niet. Men ziet dagelijks dergelijke heilaanbrengende proeven nemen en men komt daarom geen Doctors-koets minder op straat tegen! - maar’ vervolgde hij wijders na diep gepeins ‘die proeven waren ook ten koste van mijne beurs genomen! dat kan er niet door: foei! dat schaamt zich! dat onteert de kunst! Pogingen ter volmaaktheid moeten belangeloos zijn voor zoo verre dit met ons interest bestaanbaar is - belangeloos zijn. Menschlievendheid en deugd moeten ons geleiden! Zoo staat het in alle onze kleine boekjes over de volmaking geschreven.’

De Doctor kwam niet weder en de zieke genas. Ik wil u niet zeggen dat zulks eene gevolgtrekking was, maar het was een gevolg en Johannes kon het er mede doen. Toen hij dacht op te staan, riep hij de oppasster om hem te helpen: maar de oppasster bevond zich niet bij de hand. Hij stond dus alleen op en zocht naar zijnen reiszak, maar hij vond zijnen reiszak niet. De oppasster scheen denzelven te hebben medegenomen, want de oppasster kwam niet weder en de reiszak ook niet.

{==56==} {>>pagina-aanduiding<<}

Onze wijsgeer, die zijn systema getrouw bleef, vond na een oogenblik van overweging, in deze nieuwe manier van zichzelven, uit het goed van een ander, en dat zonder zijn medeweten te betalen, hoezeer het tegen hem werkte, eene nieuwe, zeer verkortende en oneindig gemakkelijker wijze om rekeningen te sluiten, dan hij nog kende. In zoo verre dan twijfelde hij ook niet of zij kon tot facilitering van den handel veel toedragen, wanneer eens, dat hij binnen kort voorhanden zag, beide partijen omtrent dezelve overeenkwamen. Daar zulks echter hier het geval nog niet geweest was, maakte hij een schrikkelijk misbaar, schreeuwde moord! brand! en diefstal! en de waard kwam op zijn schreeuwen naar boven.

De Heer Rapinette, die een man vol penetratie was, penetreerde dadelijk, dat de Heer Johannes Perfect, die veertien dagen bij hem was gelogeerd geweest, en in al dien tijd niet anders geproefd had dan gerstenwater en droog brood, zekerlijk een man van zeer suspecte zeden moest zijn; en wijl deze daarenboven een vreemdeling was, meende hij zulks in gemoede te kunnen affirmeren. Hij penetreerde in gevolge van dien er dadelijk bij, dat de eenige dief die er in zijn huis was, of kon geweest zijn, ontegenzeggelijk de Heer Perfect zelf moest zijn, als welke de eer van zijn huis bederven, en zijne splendide verteringen onbetaald wilde laten. Hij deed derhalve den Commissaris uit de buurt roepen, eischte reparatie van eer en behoorlijk dedommagement.

{==57==} {>>pagina-aanduiding<<}

De Heer Perfect bezat op dat oogenblik niet anders in zijn eigendom dan zijn uitgepurgeerd ligchaam (en dit volgens de schikking van Lawaaij nog slechts als usufructuair!) het vuile hemd dat hij aanhad en zijns vaders annotaties omtrent de aanstaande algemeene volmaking van het menschdom. Zulk eene lading was niet geschikt om groot crediet bij te zetten, en de Commissaris, die ook een zeer penetrant man was, werd ras tot het gevoelen van den Kastelein overgehaald. Daar hij evenwel zeer gemoedelijk te werk ging, begreep hij dat men, uit vrees voor vilipendie, der Justitie aan te doen, de zaak in questie niet dieper in te zien, noch het geding eer in te stellen had, dan men vooraf bewezen zag, of er zoo veel bij den vehement gesuspecteerden, te halen was, dat hij behoorlijk de onkosten zijner malversatie betalen konde, of dat hij van wege zijne nulliteit slechts verdiende, om op den mesthoop of in een tuchthuis geworpen te worden.

De Heer Perfect liet hen hieromtrent niet lang in twijfeling, daar hij zich in een oogenblik van edele woede dadelijk ontvallen liet, dat hij er zijnen laatsten penning aan besteden wilde, om zich over de hem aangedane mishandeling wraak te verschaffen, en hij ten dien einde eenen goeden Wissel, op zijn huis te Leyden, direct dacht af te zenden. - ‘Ik’ voegde hij er bij, zijner jammerklagt thans eene wijsgeerige wending gevende, daar hij inmiddels zijn hemd met de linkerhand behoorlijk drapeerde en met de regter de onsterfelijke Joden apostropheerde. ‘Ik die ten wille, en uit hoofde

{==58==} {>>pagina-aanduiding<<}

alleen der heilige philosophie mij naar deze landen op weg begaf, in hoop van het menschdom aldaar, als glas gezuiverd, als goud gelouterd, aan te treffen, en hetzelve het nog ontbrekende deelachtig te maken: - met een woord, om er den eerbiedwaardigen standaard van algemeene verlichting te helpen oprigten!.... en ik die tot loon mijner pogingen, ter vervulling mijner wenschen, ter vereering van mijn edel voornemen, hier nog geene andere volmaaktheid heb aangetroffen, dan die in bier drinken en in vomeren bestaat!’

Niemand was beter in hunnen schik dan de twee andere geïnteresseerden! Zij meenden in deze harangue klaar en duidelijk twee zaken te ontwaren: vooreerst dat de heer Perfect een man van middelen was: en - daar zij het ongeluk hadden van geene Wijsgeeren te zijn! - kwam het hun voor, dat hij met den kop gebruid was: iets, dat volgens regten en wetten, hunne zaak, vermeenden zij, in een zeer voordeelig daglicht plaatste.

De Heer Perfect schreef zijnen Wissel: dan, of hij hoog of laag sprong, hij bleef in huis-arrest bij den kastelein, die het hem aan water noch brood liet ontbreken. Hij besteedde zijnen tijd aan het maken van een Concept ter verbetering van het Codex Theresianum, dat hem toescheen nog ver van de volmaaktheid af te zijn. En daar hem nog ledige uren overschoten en vooral honger, maakte hij accoord met den uitgever van den Esprit des Journaux, om hem tegen eenen schelling per el zoo veel bladen papier met Charades en Logogryphes vor te

{==59==} {>>pagina-aanduiding<<}

schrijven als hij voor de twintig volgende jaren noodig zou hebben. Bij slot van rekening mat de man van den Esprit met de Fransche el, die bijna eens zoo groot is als de onze, waarvoor onze Wijsgeer geaccordeerd was. Men moet het bekennen, de Heer Perfect was dáár met zijnen neus in het vet der volmaaktheid gevallen.

Toen het geld van den Wissel kwam, werd hem eene rekening voorgelegd, die hij niet verkoos te betalen. De kastelein klaagde hem hierop aan, en wijl men destijds de volmaaktheid in de kortheid zocht, werd onze landsman veroordeeld zonder gehoord te worden. Jan Perfect appelleerde, en bewees in eene memorie, die men aan de leden rondzond om er hun gevoelen over te zeggen, ‘dat niets meer tegen het invoeren der algemeene verlichting van het menschelijke geslacht inliep, dan om iemand de geelzucht te geven wanneer hij te veel bier gedronken heeft, en hem tien gulden daags voor gerstewater en droog brood aan te schrijven.’ De Commissaris, die de goede man speelde, en die ook niet kwaad kon zijn, wijl hij de eigen broeder van den Kastelein was, kwam tusschen beiden; en bewees den Heere Perfect uit de Fragmenten zijner aanteekeningen op het Codex Theresianum, die men op zekere plaats had vinden liggen, dat hij ingevolge derzelve reeds driemaal den dood verdiend had, wijl destijds de Theresiaansche Vorsten de volmaking der wetgeving in het blindelings bewonderen der Theresiaansche wetten gezocht wilden hebben.

{==60==} {>>pagina-aanduiding<<}

De Heer Perfect begreep dat zijn leven van te veel belang voor het uitvoeren van het groote plan was. Hij sloeg des, bevende van woede, gehoor aan de belangelooze uitlegging van den Commissaris, en accordeerde in zijne verbaasdheid, met denzelven, slechts voor een bagatel meer, dan deze in den beginne geëischt had. De Commissaris kreeg een douceur dat onzen Wijsgeer zuur te betalen viel, en deze ijlde zoo ras hij kon ter deure uit om lucht te scheppen. Van vier aangename weekjes die hij in Brussel had doorgebragt, was hij er zeventigtwintig en eenen halven dag ppgesloten geweest.

Toen hij op straat kwam, reed de Koets van Doctor Lawaaij voorbij. ‘Zoo zijt gij dan mordieu! nog niet geheel dood!’ schreeuwde hem de Esculaap ten halven lijve uit het portier toe. ‘Ik heb beslag gelegd’ vervolgde hij, ‘op uw ligchaam: zulde weten. - Hou op, Koetsier! hou op! Onze eerzame Justitie,’ ging hij voort, ‘is de universele Parfaitie te nabij, om mij in de handhaving van mijn eigendom niet behulpzaam te zijn. Au voleur! au voleur! Houd den capuin! houd den dief! De Kaerel loopt daar mordieu met een gestolen cadaver henen.’

De Heer Perfect maakte gebruik van de twee lange beenen, waarop de Natuur in hare wijsheid hem geplaatst had, om zoo ras mogelijk uit het gedrang te raken. Hij liep zonder omzien tot aan de Vlaamsche poort: hier sloeg hij het stof van zijne schoenen tegen de mu-
{==61==} {>>pagina-aanduiding<<}
ren der ondankbare Stad af: vermaledyde zoo ongekunsteld mogelijk, het land der Parfaitie en der Prefiksie, en toog de verdere voltooijing van het menschelijke geluk in het onbevooroordeeld Groot Brittanje te gemoet: wijl toch het faizoen om naar Westphalen te gaan, te ver verloopen was.



{==62==} {>>pagina-aanduiding<<}

Vijfde kapittel.

‘Dit kan ik UE. ten minste stellig verzekeren,’ zeide de Heer Perfect, in de Paquetboot van Calais zittende, tegen eenen heer, wiens zwarte rok in slordigheid met de zijne wedijverde, ‘stellig verzekeren zeg ik, dat zoo dezelve in Braband voorhanden is, ik althans haar niet heb aangetroffen.’

‘Ik wil het zeer wel gelooven’ antwoordde de Heer Robbert Penrob, den mond langzaam openende, en de oogen nedergeslagen houdende, ‘zoo gij die ergens vinden moogt, dan is het bij ons: - in het zedelijke wel te weten!’

‘Mag ik vragen waar UE. te huis hoort?’ vroeg Perfect getroffen over dit zedig antwoord.

‘Ik hoor, eigenlijk gezegd, de geheele wereld door te huis,’ liet zich de Heer Penrob hooren: ‘want ik behoor tot eene secte die werkelijk professie doet

{==63==} {>>pagina-aanduiding<<}

om de volmaaktheid, - en dat overal - te zoeken: en welke gehouden wordt er zoo digt mogelijk bij te zijn. Men noemt ons kwakers, dat zoo veel beteekent als Bevers, hoezeer wij slechts beven, wanneer wij onze preeken lozen of bij ongeluk eens vechten moeten. Wij hebben het zoo ver gebragt in de menschelijke Perfectie, dat wij geene knoopen aan den rok, geenen degen op zij dragen, ook voor niemand den hoed afnemen. Onze zeden zijn zoo zuiver als het linnen dat wij dragen, en zoo eenvoudig als onze ongeknoopte rokken. Wij zweren voor geen geld in de wereld, al hong er ook het heil van de gansche maatschappij van af: en wij noemen een ieder vriend, wijl alle menschen onze broeders, en ons alle even veel, dat ook wil zeggen even weinig, waard zijn.’

‘Hemelsch! Hemelsch!’ riep Jan Perfect in teedere vervoering uit. ‘Als ik het wel heb, dan zijt gij de perfectibiliteit reeds zeer nabij: zeer nabij ook, en ik bedank u hartelijk voor het gelukkig oogenblik dat gij mij doet beleven. Ik zie, vriend! dat de volmaking geene hersenschim meer is: ik zie daadzaken, daadzaken! - Hoe! geen eedzweren meer! geen vechten! en vooral geene knoopen! Ik moet bekennen de dag des algemeenen heils begint te graauwen. - Maar zoo ik vragen mag, vriend! behalve in het zedelijke, doet gij ook niet wat in de volmaking van wetenschap of kunst?’

‘Toch wel, Vriend!’ antwoordde de Bever, ‘zoo is

{==64==} {>>pagina-aanduiding<<}

mijn broeder bij voorbeeld de gerenommeerdste zwaardveger uit de geheele City: en die geene metalen knoopen uit mijns neefs fabrijk in de schele vos te Bermingham heeft, die kan niet mede.

‘Knoopen maken! en zwaarden maken!’ dacht Jan Perfect, ‘en dat door lieden die het geluk zoeken in het weren van den krijg en van de knoopen: - dat is vreemd!’ maar hij was te bescheiden, om zoo iets hard op te zeggen, en hij dacht aan de Hernhutters in zijn eigen land, die de volmaking, de Hemel weet, hoe en waar, zoeken, en die ons intusschen met een uitgestreken gezigt, hunne ingetogenheid en zedigheid, tegen goud opgewogen, betalen laten.

‘Gij kent Engeland gewis door en door’ sprak vriend Perfect, ‘en eilieve! wat zegt gij van dat land?’

‘Engeland is het Vaderland van de Wijsgeeren:’ antwoordde vriend Penrob, ‘en schoon niet ieder inwoner aldaar der algemeene verlichting zoo nabij is, als onze secte, moet men toch bekennen dat de massa des volks er meer aanleg heeft dan elders, en dat er in iederen Engelschman op zichzelven genomen, toch reeds een ongepolijste kwaker zit.’

‘Het zoude mij hoogst aangenaam zijn,’ zeide Perfect in een oogenblik van verrukking over zijne nieuwe kennis, ‘zoo UE. mij, op mijne reis, door dat gelukkige land, verzellen wilde.’

{==65==} {>>pagina-aanduiding<<}

‘Zeer gaarne, Vriend!’ antwoordde vriend Penrob, ‘mits gij mij daarvoor betalen, en bovendien vrijhouden wilt; want wij zijn te na aan de volmaking om iets voor niets te kunnen doen.’

De vreind van Leyden drukte den vriend kwaker teederlijk de hand. Het gevoel van Zielenharmonie vloeide beiden gelijktijdig door de aderen.

‘Zeg mij eens!’ sprak Perfect, toen de reizigers voet aan wal gezet hadden, en het eerste dorp genaderd waren, ‘wanneer zullen die hanen te paard gaan rijden, die ik daar sedert lang gespoord heb zien rondwandelen?’

‘Te paard rijden! Gij vergist u, Vriend!’ sprak de ongeknoopte. ‘Zij gaan zoo dadelijk tegen elkander vechten, tot dat een van beiden dier onnoozele beesten, die wij door knoflook woedend weten te maken, ter neder valt: en wijl de Natuur ons niet moorddadig genoeg viel, hebben wij haar bijgestaan, door deze beesten sporen van het beste staal, en zoo scherp als het fijnste scheermes, aan te doen. Dit, Vriend! is eene onzer meest geliefkoosde en dadelijkste uitspanningen; en hoe meer hanen er bij groote gelegenheden verscheurd worden, hoe gelukkiger wij ons achten.’

‘Zou ik nederig mogen vragen,’ sprak Johannes Perfect, ‘in welke betrekking tot de volmaking des menschelijken geslachts het vernielen van zoo veel ongelukkige hanen mag......’

{==66==} {>>pagina-aanduiding<<}

‘Wijl dit een Nationaal spel is:’ viel hem de kwaker in de rede: ‘en wijl niets meer de algemeene Perfectie bevordert, dan de instandhouding der bijzondere vooroordeelen eener Natie. Onze vroegste voorouders, de heidensche Noormannen, die geen hanenvleesch lustten, omdat zij het menschenvleesch de voorkeur gaven, hebben ons dat spel geleerd, en deszelfs oudheid heeft het bij ons geheiligd.’

‘Regt zoo!’ riep Jahannes, ‘ik had er nooit aan gedacht, doch waarlijk dat laat zich voelen en tasten.’

‘Tien Guinea's op den goudzwarten haan voor den Dutchman!’ riep vriend Penrob aan den bezitter van eenen witbonten haan toe. - ‘Gij ziet’ vervolgde hij tegen Perfect, ‘dat ik U zoek in te lijven in onze Nationale oefeningen. Wij wedden op den moed en de kracht dier edele beesten: en menig eerlijk Gentleman is er onder ons, die dikwerf edelmoedig, geheel het fortuin van Vrouw en Kinderen, aan de sprongen van eenen geliefkoosden haan wagen durft.’

‘Komt dat ook van die heeren voort, die bij voorkeur menschenvleesch aten?’ vroeg Perfect.

‘De Dutchman is zijne tien stukken ligter!’ schreeuwde de bezitter van den witbonten haan en lachte hard op tegen vriend Penrob, die slechts binnen 's monds lachte.

‘Nu verliest gij uwe tien Guinea's:’ zeide deze aan

{==67==} {>>pagina-aanduiding<<}

onzen Wijsgeer: ‘maar hiervoor hebt gij nu ook het regt om nog eens te wedden.’

‘Ik wed vijftig pond dat de Dutchman niet meer wedt:’ riep een jonge schildknaap, die te veel gedronken had.

‘Ik houd er honderd tegen dat hij wedden zal!’ riep ‘een Lord, die half dronken was.

‘Dat is nu toch al heel wonderlijk!’ pruttelde de heer Perfect, daar hij met zijne schele oogen het gezelschap overzag, ‘dat een half dronken Lord, en een schildknaap, die te veel gedronken heeft, wedden zullen of ik wedden zal; daar ik zelf nog niet weet of ik wedden zal dan niet.’

‘Tien Guinea's wederom op den goudzwarten haan voor den Dutchman!’ riep vriend Penrob tegen den man van het witbontje, inmiddels dat de Edele Lord den kwaker zeer behendig twintig stukken in den zak vallen liet.

Milord won, de schildknaap en heer Perfect verloren: en toch won de schildknaap en de kwaker, en de Heer Perfect verloor alleen: en dit alles liet zich uitleggen.

Onze Wijsgeer verzocht nu zijnen vriend, om hem niet meer der Nationale vermaken te willen inlijven. - ‘En zulks te meer’ zeide hij, ‘wijl ik het zedelijk doel van dat verbruide wedden nog niet penetreer.’

{==68==} {>>pagina-aanduiding<<}

‘Gij penetreert dit zedelijk doel niet, Vriend!’ hernam Pentrob. ‘Gij penetreert dit niet? Eilieve! en weet gij dan nog niet dat, volgens alle onze tegenwoordige handelsbegrippen en handelgeleerden, niets zoo zeer den handel en de welvaart aanwakkert en bevordert dan de spoedige omloop van het geld in het land! - Kan er nu, ik vraag het U, met eenige mogelijkheid een middel uitgedacht worden, dat de Circulatie meer bevorderlijk is, dan hanengevechten en weddenschappen! - En is het dus niet bewezen, dat niets de Commercie tot haren hoogsten top van luister en volmaking brengen kan, dan even die zelfde weddenschappen en die hanengevechten, welke U zoo nutteloos voorkomen, of waarvan gij ten minste het zedelijk doel niet penetreren wilt.’ Perfect sloeg zich voor het hoofd. ‘Een helder licht gaat voor mij op:’ zeide hij: ‘ik schame mij mijne zotheid. Zie daar dan!’ voer hij nu in geestdrift uit, ‘zie daar het lang gewenschte middel, om ook onzen Vaderlandschen handel te doen herleven. Geleerde koppen zochten er zoo ijverig na, en hier vindt men het op eene boerenkermis! - Neen! ik zal niet rusten, neen! ik zal niet ten grave dalen voor dat ik op de Amsterdamsche beurs het hanenvechten heb zien ingevoerd: en ik het wedden over den goudlakenschen en den witbonten, onzen ellendiger graan- en Levantschen handel heb zien vervangen.’

‘De hemel zegene uwe loffelijke pogingen!’ zeide vriend Penrob, ‘Ik kan U als een eerlijk man verzekeren, dat zulks de hartenwensch van elken echten Engelschman is.’

{==69==} {>>pagina-aanduiding<<}

Perfect was getroffen van de politesse van zijnen vriend; hij knikte hem minzaam toe, en al pratende, al zachtjes voortwandelende, kwamen zij de hoofdstad allengskens nader bij, en kregen eindelijk Westminster Hall in het gezigt.

‘Welk een oud, vuil en berookt gebouw is dat!’ vroeg Jan Perfect.

‘Het is daar’ antwoordde de vriend, ‘dat onze gezegende Constitutie kan gezegd worden op den troon te zitten. Daar worden de belangen van het Britsche volk behandeld, gehandhaafd en beschermd. Daar is de waarborg der Nationale Vrijheid, de steun eener Regering, zoo nabij aan de volmaaktheid, als nog ooit eene Regering geweest is. Daar, Amice! zit het Parlement van Engeland op wolzakken!’

‘Op wolzakken?’ vroeg de Heer Perfect verwonderd, ‘waarom juist op wolzakken!’

‘Eene inrigting,’ antwoordde Penrob, ‘hoogstnuttig gevonden om onze Schapenteelt en onzen Wolhandel der bestendige aandacht onzer Regeringsleden aan te bevelen, daar het toch klaarblijkelijk is, dat men zijne aandacht op niets meer vestigt, dan op datgene, wat men door zijne zittende ledematen bedekt.’

Perfect hoorde in opgetogenheid: en daar hij een waar Vaderlander was, en dus gaarne alle de vreemde gebrui-
{==70==} {>>pagina-aanduiding<<}
ken blindelings navolgde, liet hij reeds in zijne gedachten 's lands vaderen bij ons, in hunne hooge vergaderingen, op stapels van zoete melks kaas plaats nemen.

‘Niets perfectionneert toch zoo zeer als reizen,’ lette onze Wijsgeer bij deze gelegenheid, in de volheid van zijn hart, op.

‘Dat hebt gij aan het regte eind:’ zeide Penrob.

‘Die met zijnen havikneus en dat zwarte Cadogon pruikje, op,’ hernam deze ‘is vriend North, dien men gewoonlijk Lord noemt: en die hem zoo vinnig tegen spreekt en voor een h.... kind uitscheldt is John Wilkes, the man of the people!’

Perf. ‘Ik wil hopen dat die man zich zulken eervollen naam waardig maakt! maar eilieve! waarover is het dispuut.’

Penr. ‘De eene wil de Amerikanen den oorlog aandoen, wijl hij meent dat zij onderdanen van Engeland zijn, en de andere wil hun deel aan de Regering geven, wijl het Engelsche onderdanen zijn.’

Perf. ‘En denkt niemand er aan om hun rust en vrede te doen genieten, wijl het menschen zijn?’

Penr. ‘Dit is de staat der questie niet: en wat niet in den staat der questie is, mag hier niet in aanmerking

{==71==} {>>pagina-aanduiding<<}

komen, al waren het de engelen zelve die Gods taal kwamen spreken; dat echter in het Parlement van Groot Brittanje zeer zelden gebeurt.’

Perf. ‘Maar dat vloeken, dat razen, dat verschrikkelijk schelden.....’

Penr. ‘Behoort tot onze gezegende Constitutie en tot verdere volmaking onzer vrije Regering, daar men het hieromtrent sedert lang eens is, dat niets zoo zeer tot krachtdadigen aandrang zijner gevoelens of tot deugdelijke bevestiging der waarheid behoort, dan dat de eerwaardige leden van ons hoogloffelijk Parlement, elkander als appelwijven de huid vol schelden.’

‘Dat ik u in de rede valle, broeder Penrob!’ sprak de heer Perfect ‘mij dunkt ik ziedaar de twee Antagonisten die op het punt stonden van elkander om 's lands dierbare belangen den hals te breken, in dezelfde koets stappen. Ik vrees waarachtig! dat zij elkander daar vermoorden zullen; dat mij toch spijten zou van wege de volmaaktheid, daar UEd. zegt dat het Britsche Parlement zoo nabij is.’

‘Stel u gerust,’ antwoordde de vriend ‘zij brengen heden den dag in elkanders gezelschap door. Vriend North, dien men gewoonlijk Lord noemt, geeft heden eenen grooten maaltijd aan de eerste leden van beide de partijen die het Vaderland onderling verdeelen.’

{==72==} {>>pagina-aanduiding<<}

Perf. ‘Goede hemel! met oogmerk dus om van de zwakste partij een Ragout te maken, en het der andere op te disschen.’

Penr. ‘Ziet gij dan 's lands Vaderen voor Cannibalen aan?’

Perf. ‘Dat niet: ofschoon ik altoos nog om de Noormannen denk: want gij zult mij toch wel bekennen, dat zoo mijn vermoeden ongegrond is, en hij zijne collega's niet opeet, het toch zeker is dat vriend North, dien men gewoonlijk Lord heet, al die andere vrienden, naar hetgeen wij zelve gehoord hebben, met geen ander voornemen ten eten vraagt, dan om hen door het middel van de famillare portie naar de eeuwigheid te helpen. - Een middel van Perfectibiliteit, dat ik toch in gemoede niet goedkeuren kan, hoezeer ik weet dat onbevooroordeelde Wijsgeeren.......’

Penr. ‘Gij lacht er mede, vooronderstel ik. Nergens is minder questie van vergeven, van vermoorden of van opeten. Die heeren zitten vreedzaam met elkander te eten, te drinken en te praten: en zij lagchen tusschen de bedrijven diegenen hartelijk uit, welke elkander, ingevolge hunner geopperde gevoelens, onderling versmaden en vervolgen.’

‘Werken zij dan niet aan de Volmaking?’ vroeg onze landsman verbaasd.

{==73==} {>>pagina-aanduiding<<}

‘Aan die van hunne beurs en hun aanzien voorzeker!’ antwoordde de kwaker; ‘maar ook aan geene andere. Het is zoo de gewoonte hier te lande, vriend! dat er eene partij voor en eene tegen den Koning in het hoogloffelijk Parlement zij. Nu neemt elk zijne rol naar verkiezing en - speelt die: maar ieder speelt voor zichzelven, en vriend North, dien men Lord heet, denkt zoo min aan den Koning, als vriend Wilkes aan het volk denkt, ofschoon deze the man of the people genaamd wordt en de andere door den Koning alleen een man geworden is.’

‘Dat vinde ik alles zeer vreemd!’ zeide de Heer Perfect ‘en ik geef het aan geleerder over, om te bewijzen, hoe daaruit de volmaking van het menschelijke geslacht volgen moet. - Neen vriend, zoo dezelve door middel der Britsche constitutie komen moet, dan zal..’

‘Dan zal UEdele zekerlijk real bailing hebben:’ viel hem een heer in de reden, die met een versleten zeeuniform pronkte en onzen held reeds lang in het oog had gehad.

‘Wat meent gij met uwe real bailing?’ vroeg Perfect ‘ik ben geloof ik een eerlijk man en een eerlijk man heeft geloof ik geenen borg noodig.’

‘Dat zal ik met UE. gelooven’ zeide de Preswerver, zoodra uwe Edelheid mij iemand aantoont die borg

{==74==} {>>pagina-aanduiding<<}

wil zijn, dat uwe Edelheid geen schurk of vagebond is.’.

‘En wat wik gij anders met mij uitvoeren?’ vroeg Johannes, die zich kwaad begon te maken ‘wij zijn hier in het land der vrijheid - zou ik denken!’

‘Juist daarom moeten er verdedigers derzelve gevonden worden:’ sprak de man met de oude montering: ‘ingevolge van de heerlijke motie van Lord North’ vervolgde hij ‘is bij de meerderheid van 185 stemmen tegen die van 184 tot den oorlog tegen onze broeders van de Amerikaansche volkplantingen besloten: en staat thans ieder vrijman die vijf voet hoog is en geene vrienden heeft, den Koning als matroos of soldaat ten dienste, en zulks ingevolge van het groot Privilegie van Jan den tweeden, die Oorlogsschepen noch Colonies bezat.’

‘Wel nu!’ zeide de heer Perfect met het volle gevoel zijner waarde, ‘ik ben die ik ben, en daaraan ligt u niet gelegen: want zie daar de Heer Penrob! die is real bailing voor mij!’

De Preswerver schaterde van lagchen op dat gezegde en hield zich den buik met beide handen vast. ‘Penrob! vriend Penrob!’ riep hij gillende uit, ‘eene fraaije bailing voorwaar! ‘daar hij zelf diegene is, die U aan mij voor vijf schellingen heeft aangewezen!’

Onze goede landsman was getroffen van de overmaat

{==75==} {>>pagina-aanduiding<<}

van verraderij zijns vriends. Dan hij zag tevens dat hem geene mogelijkheid overschoot om de eer te ontduiken van George III, ter beteugeling van zijne tegen hem opgestane onderdanen, aan den anderen kant van den aardbol, bij te staan, intusschen dat Lord North en de Recorder Alderman Wilkes de bokaal Portwijn lieten rondgaan, ‘op de gezondheid van alle de gekken die hunne respective moties bewonderden!’

Drie dagen daarna werd Johannes Perfect benevens twee honderd andere vrije lieden, die geene real bailing hadden, en die vijf voeten hoog waren, door de Lords van de Admiraliteit gemonsterd. Die Heeren waren zeer tevreden over het goed uitzien en de voortreffelijke houding des troeps. Het martiale air van den Heer Perfect stak hun vooral in het oog: en toen zij vernamen dat hij een Dutchman en bovendien een Apotheker was, konden zij zich niet genoeg verwonderen, hoe zonderling en gezegend alles te zamen liep, hoe en alle standen en Natiën zich vereenigden, om de welvaart en de glorie van oud Engeland, ten hoogsten top van menschelijke volmaking, op te leiden.

Op dat oogenblik werd de heer Perfect zijnen vriend Penrob onder de twee honderd vrijwilligers gewaar, die 's Konings belangen in Amerika gingen voorstaan. ‘Zoo dat gij, Schelm! dan ook uw verdiend loon hebt, van mij, uwen vriend, voor vijf schellingen aan de zielverkoopers te hebben verkocht!’ riep hij, zichzelven niet meester zijnde, uit.

{==76==} {>>pagina-aanduiding<<}

‘Mijn doel was 's lands heil,’ antwoordde Penrob op eenen allezins deftigen toon: ‘en de vijf schellingen, ofschoon zij het dubbel zijn, van hetgeen gij waard zijt, waren slechts een waarborg voor mijn middagmaal, daar gij, vol bewondering onzer Britsche Constitutie, noch van geld noch van eten spraakt. Evenwel toen de Preswerver vernam, dat gij uwe cautie bij mij zocht, kwam het hem in den zin om mijzelven naar mijne cautie te vragen: en het gevolg hiervan was, dat ik thans mede geroepen ben om het Rijk der volmaking hoe langs hoe meer uit te breiden: hetgeen echter niet anders dan in de kwaliteit van zoetelaar of van ziekentrooster zijn kan, wijl volgens onze leer, de arme menschen wel mogen ter dood gebragt worden, maar niet door onze eigene handen.’

Zoo verzot was de heer Perfect nu toch ook niet op eene volmaking waarvan, hij eindelijk kop noch staart begon te begrijpen, of toen hij en de zijnen na het afloopen der monstering, en Corps door de City defileerden, bekroop hem de lust om een van die duizend straatjes, welke dezelve in verschillende rïgting doorsnijden, behendiglijk in te schuiven en zich onzigtbaar te maken.

Het gelukte hem: en de heer Perfect dankte den hemel, dat hij van de eer ontheven was, om Koning George en de heeren van de moties in het ontwikkelen hunner liberale grondbeginsels, ten meest mogelijken nutte van het volk van Noord Amerika ontworpen, behulpzaam te moeten zijn. In dien weinigen tijd, welken hij in Londen

{==77==} {>>pagina-aanduiding<<}

had doorgebragt, dacht hem reeds zoo veel van de zonderlinge middelen ter Perfectibiliteit, aldaar bij de hand genomen, te hebben gezien, dat hij naar gelegenheid omkeek om zich in de vrije lucht te bevinden, en liever eens te zien hoe men op het platte land voor het groote plan ijverde.

Toen hij drie mijlen van Londen verwijderd was, kwam hem een heer te paard te gemoet, die hem in allervriendelijkste, doch tevens dringende termen bewoog om zoo lang te blijven staan, tot dat hij eens zoude afgestegen zijn, en welke hem toen met alle mogelijke gratie het pistool op de borst zette, met instantelijk verzoek om hem alles af te geven wat hij bij zich hebben mogt.

De heer Perfect voldeed aan de uitnoodiging van den beleefden heer en beefde aan alle zijne ledematen. Hij was nu in den volstrekten zin dood arm, en moest zijn brood gaan bedelen. Hetgeen hem echter troostte was, dat hij zich in het welvarendste land van Europa bevond, en dus niet twijfelen mogt, of de publieke straatschenderij stond in onmiddelbare betrekking met het een of ander Philosophisch plan, waarvan hij echter het zijne nog niet had.

Wat hem evenwel nog meer opbeurde was, dat hem, een paar mijlen verder, een ander heer bejegende, die nog vriendelijker dan de eerste was. Deze laatste, in plaats van hem zijn goed af te eischen, was integendeel zoo minzaam, van hem het paard, waarop hij gezeten

{==78==} {>>pagina-aanduiding<<}

was, tot een onderpand der vriendschap, welke hij met hem maken wilde, te schenken: en wat Perfect ook protesteren mogt, hij liet niet af voor hij dezen op het zelve geplaatst had, en telde hem tevens zoo veel reis geld toe, als hij meende dat deze tot Chichester toe noodig had.

De heer Perfect was nu ten toppunt van vreugd maar tevens van verwondering. Zijne geledene schade was hem dubbel vergoed, en hij zag dadelijk het verband van het voorlaatste geval met dat wat hem zoo even bejegende. Hij ontdekte eene wijsgeerige Combinatie tusschen deze twee schijnbare tegenstrijdigheden, die hem bij slot van rekening zeer voor het Engelsche volk innam. Hij zag klaar en duidelijk hoe uit apparente contradictoire middelen een onbetwistbaar nut......

‘Welkom de zweetvos met de aalstreep op den rug! en de Gentleman die er op zit!’ sprak een geregtsdienaar, die Perfects alleenspraak aldus beleefdelijk onderbrak, en zijn Edele voor de herberg, waar het paard uit gewoonte stil bleef staan, van hetzelve hielp, waarop hij hem met fijn dun koord, de twee ellebogen tegen elkander op den rug vastknevelde.

‘Help God!’ riep Perfect uit, de vrijheid van Engeland indachtig, ‘UE. dus ook een preswerver!’

‘Ik bid om vergeving!’ zeide de Constabel, ‘wij wachten hier sedert drie dagen op UE. en nog andere

{==79==} {>>pagina-aanduiding<<}

heeren van dezelfde professie, wiens signalementen wij in den zak hebben.’

‘En die professie?’ vroeg Perfect.

‘Highwaymans, struikroovers, met verlof gezegd,’ antwoordde de Constabel. ‘UE.’ vervolgde hij, ‘is de Heer Nathaniel Ruffian, geboortig uit Carnawan in het Prinsdom van Walles, dat de hemel eenmaal genadiglijk verdelge!’

‘Mogt de duivel!’ zeide Johannes met de tranen over de wangen: ‘ik ben een eerlijk man, een voornaam Apotheker uit Holland, ik woon op de Breêstraat te Leyden, ik heb mijne proef met vijzel en spuit gedaan, en ik kom hier om mij in de volmaaktheid te volmalen.’

‘Wat dat Satansch ras van Wallismans zich toch meesterlijk op het nabootsen van vreemden tongval verstaat!’ sprak de Constabel, dat een man van kunde scheen, tot zichzelven. ‘Dat kan u alles niets helpen, Lovely friend!’ vervolgde hij tegen Perfect, dezen vriendelijk op de schouders kloppende: ‘uw paard verraadt u! Bovendien goeden moed, dear companion! er zijn er zóó véél gehangen die grooter en beter waen dan gij!’

‘Hangen! hangen!’ riep Johannes verbaasd: ‘en dat wijl ik op een zweetvosje zit!’

{==80==} {>>pagina-aanduiding<<}

‘Omdat gij,’ sprak de Constabel, ‘uwe Identiteit of evengelijkheid met Nathaniel Ruffian aantoont, door op zijn paard te zitten. Paard en man zijn een! dit is hier te lande eene uitgemaakte zaak: en die op eens anders paard verkiest te gaan rijden, behoudt zich vóór alle die faveurs en alle die desagrementen, welke aan hetzelve gehecht zijn.’

‘Die Identiteit’ riep Johannes ‘mag vriend North of vriend Penrob of hun beider vriend de Satan hebben uitgevonden. Is dat stijl van procederen, methodus procedendi, dat ik hangen moet, wijl ik op een paardje met eene aalstreep rijde: daar dat paard met dat verd...... aalstreepje aan eenen gaauwdief toekomt, die mij thans op zijn gemak zit uit te lagchen! Ik wil je bekennen, mijn heer! uwe Britsche regtsgeleerdheid valt mij vreesselijk uit de hand. Zij is vrij wat verder van de volmaaktheid af dan ik op het woord van vriend Penrob, die mij uit vaderlandsliefde aan de zielverkoopers transporteerde, geloofd had: en het zou mij niet verwonderen dat er eene aalstreep door het hoofd uwer Regtsgeleerden liep, of dat de hanen hier de wetten gemaakt hebben, om zich op de menschen te wreken.’

Jan Perfect sprak met nadruk en het volk, dat rondom hem stond, schaterde van lagchen. ‘Een goedaardig volk!’ zeide hij ‘en een volk van Philosophen! - Dat de wet niet doet’ vervolgde hij ‘zal de zedelijkheid der Natie doen en mij niet onverdiend de ladder laten opklimmen. Hoe beter de menschen zijn, hoe

{==81==} {>>pagina-aanduiding<<}

geruster dat zij zijn: hoe geruster hoe vrolijker, en hoe vrolijker hoe meer dat zij lagchen. Ik heb hier te lande de volmaking nog niet regt aangetroffen, maar wijl zij toch ergens wezen moet, vlei ik mij haar onder het kanaille te zullen vinden.’

‘Als of wij u niet nog eens zoo hard uitlagchen zullen, als wij u toekomende week naar het dwarshout uitgeleide zullen doen’ riep hem de Vicar (*) toe, aan wien de Rector van het dorp voor twaalf pond en een vet varken 's jaars, de zorg voor de zielen dezer gemeente had aanvertrouwd: en die als een verstandig man in den smaak zijner kerspellingen trad, die voornamelijk in het zien hangen bestond. Hij meende hen daarna, zeide hij, des te gemakkelijker naar voorwerpen van een nog verhevener doel te zullen kunnen opleiden, en had intusschen vrij gelag bij de kegelbaan.

Perfect keek met een droevig gelaat, waarop zich de verontwaardiging teekende, den heer Vicar overzijde aan: en daar hij zich zoo even gevleid had de Perfectibiliteit, die hem in Engeland nog niet ontmoet was, ten minste bij het Rapaille te zullen aantreffen, waar sommige groote mannen ook wel eens gemeend hebben dat dezelve in Principio te huis behoorde, was hij verlegen onder welke Classificatie hij dezen zonderlingen Dominé

{==82==} {>>pagina-aanduiding<<}

plaatsen zou; als die hem niet eens fatsoenlijk genoeg voorkwam, om onder het Jan Hagel te worden opgenomen; en, bij zijn tegenwoordig zwart inzien van alles, scheen het hem zelfs toe, dat zoo wanneer er in het wijsgeerige Engeland veel predikanten vielen, die voor vrij bier hunne natuurgenooten naar de galg wenschten, het er zoo druk in het dogmatieke ook nog niet liep of er kon nog wel eerst een paar dozijnen van oude Britsche generaties opgehangen worden, eer men te vreezen had, dat de volmaaktheid in de kerk, verder dan aan de schoone façade van de Sint Paulus kerk, zigtbaar zoude worden.

‘Het is niet genoeg dat iemand gehangen wordt’ zeide de President van de Jury tegen den heer Perfect, die van meening was dat hij niet behoorde te hangen, ‘maar ook dit hangen moet zijnen behoorlijken eisch en zijn decorum hebben. Niets, Mijnheer,’ vervolgde hij ‘komt bij Engeland! onze regtspleging overtreft die van de geheele wereld. Niemand werd hier veroordeeld dan bij vonniswijzing van eene Jury, bestaande uit zijne Pairs, dat is van leden van denzelfden stand en van zijn eigen beroep: en het staat aan den Delinquent zelven, om die uit te kiezen. Beken Mijnheer, dat zoo er iets in de wereld is, dat naar volmaaktheid gelijkt, het de wetten van Groot Brittanje zijn.’

Op het woord van volmaaktheid kwam den heer Perfect, ofschoon aan handen en voeten geboeid, het water wederom op de lippen. ‘In der daad’ zeide hij ‘zoo

{==83==} {>>pagina-aanduiding<<}

niet volmaakt, nimmer evenwel zag ik iets in dat vak, dat meer den zweem van Perfectibiliteit schijnt aan te nemen dan zulk eene regtspleging.’ De vrolijke lach des genoegens kwam op zijne doodbleeke wang en kaken. De President en de omstanders lachten hard op mede.

‘Uw naam, beroep en woonplaats?’ vroeg de Griffier.

‘Jan Perfect’ antwoordde onze held, ‘Apotheker op de Breêstraat te Leyden.’

‘Paardendief en deserteur er bij:’ zeide de Fiskaal met graviteit.

‘Hoe zullen wij nu de Jury componeren?’ vroeg de President.

‘Niets gemakkelijker’ lette de menigte op, die in Engeland altijd een woordje mede spreekt: ‘uit vier deserteurs, vier paardendieven en vier Leydsche Apothekers.’

Jan Perfect gaapte deze schoone bankspanning wijdmonds toe, toen hij zulken Commentarius der wet vernam. Nu dacht hij, zal het toch eens met mijn systema lukken. Hij bewonderde de schoonste en onpartijdigste aller uitvindingen. Hij begreep thans dat hij voor niet in Engeland niet geweest was: en dat begrepen de omstanders ook, die zich vleiden van er hem te zullen zien opknoopen.

{==84==} {>>pagina-aanduiding<<}

Men volgde evenwel niet geheel en al het plan van het wijsgeerige volk en liet de paardendieven en de deserteurs te huis: maar, om de regtbank compleet te maken, verkoos men de twaalf Jurymans uit de medicijnsche faculteit, wijl men zoo veel Apothekers niet onder zijn bereik had: en stelde van tien mijlen in de rondte alle de chirurgijns, de baardschrabbers en de koedoctors in requisitie, om over den heer Perfect te zitten, waarna hem volgens 's lands regten werd toegestaan om diegenen onder dezelve te verwerpen, welke hem niet aanstonden.

‘Wie ik verkies of wie ik verwerp?’ vroeg onze Wijsgeer, ‘wel ik mag geen eerlijk Apotheker zijn, zoo ik van dat geheele gespuis een enkel mensch kenne.’

De Heer President koos des voor hem: en niets evenaarde de droevige verwondering van Jan Perfect, die gemeend had dat hij zijne regters waar, en uit wie hij wilde, zoude mogen kiezen, toen hij zag uit welke soort die bestond. Hij begon te begrijpen, dat er niets heilzamer in zat om zijn gedrag door twaalf opgeraapte koedoctors, die men Pairs noemde, te zien beoordeelen, dan door kundige regtsgeleerden, die geene Pairs waren.

De getuigen tegen den delinquant stonden binnen. Eenpariglijk beschuldigden hem alle. Men vroeg hem naar zijne getuigen en wijl hij er geen had, bood een Procureur uit de omstanders hem er eenige, tegen drie schellingen het stuk, aan. Jan Perfect ontwaarde in deze

{==85==} {>>pagina-aanduiding<<}

vriendelijke beschikking eene aanvulling van datgene, wat hem toegeschenen had, aan de deugdzaamheid eens Engelschen regtsgedings te haperen: en nam de aanbieding gretig aan. ‘Ik kan er u evenwel maar zes leenen’ zeide de Procureur: ‘want de andere zijn naar de kiesvergadering gegaan, om hunne gekochte stemmen tot het verkiezen van onzen Schildknaap als Parlementslid te leveren: en zulks ingevolge onzer volmaakte wetten omtrent de vrije en zuivere verkiezing des Parlements, bij deszelfs Bill, gemaakt in het derde jaar der regering van King George I hoogst loffelijker gedachtenis:’ bij welk zeggen de Procureur zijnen hoed afnam.

Jan Perfect deed van 's gelijke, want het is altoos goed beleefd te zijn. Hij betaalde zijne getuigen vooraf: en toen deze aankwamen, verklaarden ook zij eenpariglijk ‘dat de Heer Perfect, Apotheker te Leyden, uit Carnarvan in Wallisland geboortig, en Nathaniel Ruffian genaamd was: dat hij sedert zes jaren het zweetvosje met het aalstreepje bereed en dat hij van beroep een struikroover was.’

Hierop las de president de wet in cas voorhanden der Jury voor. De Jury stemde als uit eenen mond tot hangen. De heer Perfect huilde als een eerstgeboren kind en verwenschte de volmaaktheid van oud Engeland. Het volk klapte in de handen van plaisir en danste een Patertje langs den kant rondsom onzen geëerbiedigden landsman.

{==86==} {>>pagina-aanduiding<<}

De meester van den geregte beurde den heer Perfect zoo veel mogelijk op. ‘Het hangen’ zeide hij hem, ‘is bij verre datgene niet meer, wat het voorheen was. Ten tijde van Koningin Elisabeth, en zelfs onder de regering van de twee Jacobussen en de twee Carolussen, had men er schier geen' slag van: en ik beklaag’ vervolgde hij ‘nog dagelijks het lot onzer eerzame voorouders. Thans gaat het anders in het werk. Het is een plaisir om het te zien en men watertandt naar het genoegen van zelf te hangen. Ja Sir! ik durf het te zeggen, wij Britten steken hierin wederom andere Naties de loef af: en zoo nabij zijn wij aan de vol.....’

Perfect leide hem de hand op den mond. ‘Hou op!’ zeide hij ‘in Gods naam hou op! zou het dan voor den drommel! alleen in het hangen zijn, dat ik de volmaaktheid in oud Engeland moest aantreffen!’

Daar hij echter een Philosooph was, verzoende hij zich wederom met zijn Systema, toen de Chirurgijn van de naastgelegene stad hem de propositie kwam doen om zijn ligchaam te koopen. Hierin immers lag een grond-beginsel van grootmoedige wijsbegeerte opgesloten, dat hem bijzonder treffen moest. Bijna verbroederde hij zich met alle de Engelsche grondbegrippen. In de possessie, welke de doode man over zijn opgehangen ligchaam scheen te behouden, in de gematigdheid der wet, die volstrekt niets meer van den schuldigen dan zijn leven vroeg, en hem met de rest liet omspringen gelijk hij

{==87==} {>>pagina-aanduiding<<}

begeerde, voelde hij iets, een zeker iets, dat hij niet ligt uitdrukken konde, maar dat de hoogste vlugt van zijn Enthusiasmus aanmoedigde, en hem tranen van bewondering over de reuzenstappen, welke 's menschen vernuft en gevoel voorwaarts deden, afperste; hetgeen dan ook ten gevolge had, dat hij slechts vier schellingen voor zijn ligchaam bedong, hoe zeer het, aangezien deszelfs zonderlinge constructie, ten minste twee Guinea's voor eenen liefhebber waard was. En zoo lang had hij aan de aandoeningen van zijn voelend hart en zijne teedere verbeeldingskracht bot gevierd, dat hij even zijne vier schellingen opstak, toen de man des scherpen zwaarde, in vollen galop met zijn karretje kwam aanrijden, om hem ter plaatse te voeren, waar zijne vier schellingen hem van luttel nut stonden te zijn.

Arme Perfect! zijne aandoeningen van bewondering en vermaak werden thans door die zijner chagrijnen hoog opgewogen! En dusdanig een gevoel wil men, dat wel eens meer het lot diergenen was, die naar den steen der wijzen zochten of naar de volmaaktheid zaten te visschen.

Reeds had onze wijsgeer het Non plus ultra van al zijn lijden, tot loon van de verhevenste wenschen voor het heil des menschdoms uitgeboezemd, in het gezigt: reeds had Master Hangman hem zijne laatste nachtdas omgedaan en met een strikje onder de kin vastgemaakt, toen er eensklaps een geroep onder de menigte opging Grace! Grace! Grace! - De scherpregter keek on-
{==88==} {>>pagina-aanduiding<<}
vriendelijk om: hij vroeg ‘wat dat gekke geroep beduidde en of men hem het brood uit den mond dacht te nemen? Hij had behalve dat,’ zeide hij ‘met den oorlog reeds moeite genoeg om als een deftig Gentleman aan den kost te komen?’ Bescheidenheids genoeg had echter de brave man om, met het ophangen van onzen landsman te wachten, tot dat men hem behoorlijk zou berigt hebben van datgeen wat er gaande was, eer hij met zijn werk verder voortging: want er waren voorbeelden, dat het wijsgeerige volk van Groot Brittanje, in tegenovergestelde gevallen, den Hangman naast den gehangenen had opgeknoopt.

De dag van heden was een dag van algemeene vreugde. De tijding was te Sint James aangekomen, ‘dat de generaal Cornwallis eene beslissende overwinning op de Amerikanen behaald had, en deze zich in massa onderwierpen.’ Het geschut van den Tower werd gelost, een dankdag uitgeschreven, een groot feest ten hove in gereedheid gebragt en al wat hangen moest kreeg remissie van de doodstraf.

‘Wanneer de algemeene vreugde tot verligting van het bijzonder lot der ongelukkigen verstrekt,’ sprak onze halfgehangen Wijsgeer, in teedere aandoening zijne verdraaide oogen hemelwaarts verheffende ‘dan zeg ik Johannes Perfect, dat alles zich ten beste schikt. In vroeger' tijd’ voegde hij er bij ‘zou men het met illumineren, klokkenluiden en voetzoekers hebben afgezien: thans, daar de wijsbegeerte op den troon zit,

{==89==} {>>pagina-aanduiding<<}

viert men de vreugde met aalmoezen uit te deelen, jonge meisjes uit te trouwen, en gevangenen te slaken. De dageraad der groote verlichting is op handen: ik zeg het en ik blijf er bij. Baas!’ vervolgde hij tegen den Cipier ‘geef mij mijn nachtgoed eens weder: ik wil u groeten en ga heen.’

‘Mij groeten! heen gaan!’ antwoordde deze: ‘Zijt gij met den kop gebruid: gij blijft hier tot dat er een schip naar de Botany-baai vaart.’

‘Botannie!’ hernam Perfect, en het luidde hem vreemd in de ooren: maar ingevolge zijner vlugge denkingskracht maakte hij er aanstonds uit op, dat men, uit overweging van hetgeen hij geleden had, hem daarvoor schadeloos wilde stellen, en hem in het vak de kruidkunde, als de meeste overeenkomst hebbende met zijn Apothekersberoep, op 's Konings kosten, wilde employeren: en hij billijkte deze edelmoedige wijs van handelen zijner Britsche Majesteit ‘wien God,’ zeide Jan Perfect ‘nog lang het leven spare!’

Drie weken daarna, toen hij zich in gezelschap van vier honderd uitgelezene gaauwdieven, die de Koning alle van de doodstraf ontheven had, en die hem naar deze nieuwe volkplanting vergezelden op het schip the Royal Clemency, als gezouten haring zag ingepakt, begon hij min of meer van gedachten te veranderen.



{==90==} {>>pagina-aanduiding<<}

Zesde kapittel.

‘Wij wilden toch wel eens weten’ zeide dagelijks de helft van de equipagie tegen de andere, ‘wat King George met dat v.. v...... geschenk van ons het leven te laten, voorhad? en of hij niet begrijpt, dat het voor eenen eerlijken Brit zesmaal zoo aangenaam is, en tienmaal zoo fatsoenlijk staat, om te Tyburn opgehangen te worden, dan in dat hondenland van de Botany-baai in het zweet van zijn aanschijn en met het werk zijner handen den kost te moeten verdienen? Gelukkig ware het voor ons allen, indien het schip eensklaps op eene blinde klip verzeilde of dat eene hoos het driemaal in de lucht omdraaide en dan in den afgrond nedersmakte. Deamd alle de Colonies! onze voorouders werden opgehangen dat het een' aard had, en daarmede gedaan! Het was niet ten koste van hunne ruggen, dat de katoenboomen aangelegd moesten worden en dat de oude wijven koffij dronken. De wereld ver-
{==91==} {>>pagina-aanduiding<<}
bastert geheel en al, of de d..... haal ons! Alles gaat te gronde.’

‘Met uwe permissie, achtbare Heeren!’ zeide Jan Perfect opllaande, en den hoed afnemende, gelijk hij zulks in het Parlement bij het doen eener motie gezien had: ‘mij dunkt U WelEdelens weidt te breed uit over uwe ongelukken, en gij spreekt veel te ligtvaardig van den slaat van verbetering, waarin het menschdom zich zoo zigtbaar bevindt: Quod ad primum, komt het mij Salvo meliore, voor, dat het in allen gevalle altoos nog beter is om katoenboomen aan de Botany-baai te poten dan om te Tyburn te hangen: daar toch, mijns erachtens, U WelEdelens altoos de magt overblijft,om U WelEdelens te laten ophangen, wanneer het katoenplanten tegen valt, en het in het tegenovergestelde geval, U Edelens zeer moeijelijk vallen zon, om in deze wereld wederom katoen te komen planten, zoo wanneer U WelEdelens u eerst het zij te Tyburn, of elders, had laten ophangen, en er toch onder ons, stervelingen, geene daad van grooter genoegen zijn kan, dan om zijnen vrijen wil te kunnen opvolgen en de definitive waarom te weten, om welke men het puntje van zijnen neus tot leidsman zijner daden al of niet uitkiest. Quod ad secundum, hetgeen U WelEdelens vermeent omtrent het lot van uwe heeren voorouders, als die een zoo veel gelukkiger leven zouden geleid hebben, dan U WelEdelens doet, en dat U WelEdelens dit zouden doen vooronderstellen dat alles achteruitliep en verminderde - dit is dunkt mij eene des te

{==92==} {>>pagina-aanduiding<<}

erroneusere stelling als het daarentegen door de schranderste en onbevooroordeeldste koppen dezer eeuw, waaronder ik, volgens het zeggen van Papa zaliger ook behoore! - bewezen is, dat alles, in stede van achteruit te gaan, integendeel zoo hard als een paard loopen kan, vooruitdraaft en zich perfectionneert. Eene leer, achtbare Heeren waaraan ik dermate gehecht, ben, dat ik voor dezelve mijn leven veil hebbe, hoe zeer ik anderzins in U WelEdele vaderland, dat van sommige liefhebbers voor de zitplaats der wijsheid gehouden wordt, en waar derhalve de menschelijke volmaking reeds onder het bereik zijn moest, dezelve niet volkomenlijk aangetroffen heb; als zijnde ik aldaar, in den tijd van ééne week, als hanenwedder van de huig geligt, door mijnen vriend verkocht, als matroos geprest, als wandelaar bestolen, als gewaande paardendief fere dat is bijna opgehangen: en dat alles ingevolge van de constitutie en van den vorm van regtspleging, en van alle de andere aloude, loffelijke en wel hergebragte costuimen en usantiën van het gezegend Groot Brittanje!’

‘Wat nu het voordeel aangaat, dat de volkplantingen u aanbieden, en de middelen ter perfectibiliteit welke zij aanbieden,’ vervolgde Perfect ‘en waarin deze etablissementen, gelijk alle onze tegenwoordige inrigtingen, diegenen zoo bijzonder overtreffen, welke in vorige dagen.......’

‘Overtreffen!’ riep eene zware basstem, gelijk aan eene brandklok, en die zich uit een der donkerste hoe-
{==93==} {>>pagina-aanduiding<<}
ken van het ruim hooren liet, ‘wat spreekt gij daar, philosooph uit de achterbuurt! wat spreekt gij daar van het overtreffen dezer eeuw en van de vorderingen ter volmaaktheid? voorzeker ik zeg het u, gij zijt van de dolkervel nog niet gesneden, of nog zoo blind dat gij in staat waart om den grooten mast voor eene nachtkaars aan te zien! Ik voor mij houde u staande, dat in plaats van verbeteren, de wereld zich integendeel dagelijks verergert: dat is, lomperd! dat in plaats van vooruit te gaan zij hollend achteruit loopt en verzinkt. Volmaking! volmaking! niets is er of het wordt slechter dan voorheen en onvolmaakter dan ooit. De klad komt in alles: het eenige goede is het oude: niets wordt uitgevonden: het lang versletene of afgekeurde slechts weder voor den dag gehaald en gekalefaterd. Alle de nieuwe ontdekkingen zijn geene pijp tabak waard, en de wijs, waarop men leert en zijne leer toepast, is met een paar oude sloffen veel te duur betaald. Het is genoeg dat iets nieuw schijne om mooi te wezen en om slecht te zijn. Kunsten en wetenschappen, zeden, alles kwijnt, en de verbetering in naam is, geloof mij! de verpesting in de daad! - Zie daarentegen de vorige eeuwen! Zie hare vorderingen boven zoo veel voorgaande en let dan op deze! Zie de groote mannen van dien tijd! houd daar die van den tegenwoordigen eens bij! en gelijken zij dan wel iets anders bij hen, dan de schaduw die de eersten op den muur maken? Wat zijn uwe Systemata, wat uwe Hypothesen, wat alle uwe bewijzen? wat anders dan zoo veel omgekeerde en afgedragene kleederen, waaraan de ellebogen door de mouwen steken en de

{==94==} {>>pagina-aanduiding<<}

zoldering aan de broek ontbreekt! De weinige vernuftigen en schranderen die er overigens nog zijn, hoe leeft men er mede! - Eilaas! zij worden miskend en veracht! Die door de wereld komen wil, moet een zot zijn, ten zij hij verkieze een schurk te worden. Onze vorderingen op het pad der deugd zijn dermate zigtbaar dat een deugdzaam mensch verzekerd is van zijn brood te zuilen moeten bedelen, indien zijn vader hetzelve niet voor hem gestolen heeft, en dat een man van eer zoo lang zijne eer op zolder moet laten liggen tot dat hij zijne fortuin op eene oneerlijke manier gemaakt heeft. Ik, bij voorbeeld, zoo als gij mij daar ziet of niet ziet, ik ben geheel mijn leven dóór een ongelukkig mensch geweest: en weet gij waarom, vrienden! omdat ik altoos het goede trachtte te bevorderen en het kwade, te vermijden, en wijl ik ook op mijne manier de verbetering, waaraan ik toen nog geloof sloeg, leeraarde. In mijn vaderland was ik Regiments-Chirurgijn, en wijl ik den Intendant van hét Hospitaal niet wilde helpen stelen, en hij des vreesde dat ik zijn stelen aan den dag leggen zou, werd ik van zijn eigen doen beschuldigd en weggejaagd. Daarna schreef ik een Tractaatje, over de betere inrigting der Godsdienstige gestichten, waarin ik door A plus B minus C gelijk aan Z bewees, dat zij, ingevolge mijner voordragt, meer nut zouden doen en minder kostbaar zouden zijn. Tot loon van mijnen arbeid plaatste men mij in een derzelve - het Dolhuis! Hier beraamde ik een plan tot wering der bedelarij, gebaseerd op derzelver alleen veroorloofden grondsteun - mogelijkheid van altoos werk te vinden.

{==95==} {>>pagina-aanduiding<<}

Mijn plan werd medegedeeld aan de Commissie tot aller welzijn, en zou voorzeker zijn goedgekeurd geworden, had niet de maatschappij, juist dit pas, eene gouden medaille uitgeloofd aan hem, die het beste schreef over het verdelgen van het ras der sprinkhanen, en ware niet deze vraag door eenen oordeelkundigen schrijver beantwoord, die zelf lid van de commissie was, en men dus niet wel voorbij kon. Hij sloeg voor, de groote man, dat men de mannetjes slechts allen in den staat van Abeilardus te brengen had: en dit antwoord werd van zoo veel belang gevonden, dat wijl er slechts ééne medaille voorhanden was, men de antwoorden over de bedelarij, dit jaar, als onvoldoende, in het vuur wierp en de bedelaars, bij provisie, bedelen liet. Mijn werk en mijne bedoeling raakten dus verloren! Doch daar men mij nu toch niet langer voor gek genoeg dorst te laten doorgaan, om mij in het dolhuis te houden, en tevens de ruchtbaarheid dezer zonderlinge voorkeur in het uitdeelen der medailles vreesde, vond men goed, om mij op eenen donkeren avond, in een sleedje, naar de haven te rijden, alwaar ik, proper en wel, in een schip werd gepakt, dat des anderen daags naar de Zuidzee afvoer. Ik deserteerde op de eerste vreemde kust: en daar ik, volgens het zich dagelijks perfectionnerende regt der volkeren, aan mijnen kapitein werd terug gegeven, opdat men bij ons even eens met de ongelukkige, door dwang aangeworvene matrozen van dat land handelen zou, werd mij het bewijs der oorspronkelijke vrijheid van den mensch, door honderd en vijftig slagen met een

{==96==} {>>pagina-aanduiding<<}

nat touw, op een van de teederste deelen des ligchaams, bevestigd. Geen ander middel van bestaan vindende, werd ik daarna als knecht op eenen molen aangenomen. Ongelukkig had mijn nieuwe meester, die een liefhebber van nieuwigheden was, de wieken deszelven naar eene geheel nieuwe uitvinding doen inrigten, en den eersten keer dat dezelve geprobeerd werden, sloeg mij het kroonwerk, dat verkeerd berekend was, den linkerarm aan stukken: en de uitvinder, die mij de schuld van het niet gelukken zijns heerlijken Experiments toeschreef, sneed mij in drift een oor van het hoofd. Met een oor en eenen arm minder werd ik Evangelisch Cathechiseermeester: maar de ontdekking van het nieuwe licht joeg mij, die na rijpe overweging, eens vooral besloten had om altoos bij het oude te blijven, den dijk op. Ik koos hierop de plaats van Correcteur bij eenen Boekverkooper en trouwde op het schoone vooruitzigt van dien lucrativen post. Mijne vrouw, die weduwe was, vond in mij zoo weinig opleiding tot volmaking, dat zij mij de eer aandeed, van eene helft van den dag haren eersten man te betreuren, en zich de andere met een half dozijn andere mans over dat verlies te laten troosten. Dit laatste is meer gebeurd, zult gij zeggen, en dit is ook zoo, maar wat nog gebeuren moest, was, dat toen ik de taal van het land vrij wel magtig dacht te zijn, er een man opstond, die ons verhaalde dat dezelve geenen penning waard was, en haar daarom, gelijk hij zeide, geheel en al verbeterde. Velen waren van gevoelen dat de man zich deerlijk vergiste: maar wijl hij reeds een boek

{==97==} {>>pagina-aanduiding<<}

over de oude taal in zijne nieuwe taal geschreven had, waarin hij bewees dat, wijl de oude taal hare regels had gehad, de nieuwe die niet behoefde, veranderde men deze geheel en al, om den braven man plaisier te doen. Daar stond ik thans als Correcteur in eene taal die Hebreeuwsch voor mij was! Ik wilde mij verdrinken, maar wijl dit zoo dood ouderwetsch was, raadde men mij om liever met eenen luchtbal naar den hemel te stijgen. Ter volmaking van den zelfmoord, was, zeide men, deze kunst binnen kort uitgevonden. Hoezeer nu het moderne hatende, kwam mij echter niets beter te pas en ik probeerde het dus eens. Lijder! het mogt mij niet eens gelukken! Ik bevroor wel is waar in de lucht en verloor mijn ander oor ter eere der Aëronautologie, maar ik landde op eenen buijigen winteravond in een dorpje, tien uren beneden Londen, aan. De boeren, wiens winterkoren ik bedorven had, zagen mij voor eenen duivel aan, en wilden mij in den Teems werpen om te zien of in der daad de heeren van dat geslacht als postpapier op het water dreven? - De Predikant van het dorp, dat een groot geleerde en een zeer gemoedig man was, wilde mij liever verbranden, om daaruit te bewijzen “dat het rijk der helle ten einde liep en dat het lang beloofde rijk der volmaking op handen was.” De Doctor der plaats eindelijk, verzocht om mij te mogen doodslaan, wijl hij daardoor zijn oud Systema, tot nut van het menschdom, zeide hij, uitgevonden, wilde bevestigen; dat namelijk de Satan geen merg in de botten heeft. Zoo lag mijn noodlot tusschen drie partijen verdeeld, die mij tot

{==98==} {>>pagina-aanduiding<<}

uitbreiding van kunde en daarop zeker te volgen verbetering, verdrinken, verbranden of doodslaan wilden! toen de Schout van het dorp, die alleen op de volmaking zijner beurs dacht, mij, kortheidshalve, als eenen Franschen Spion naar Londen opzond, om de Praemie, Op soortgelijke lieden gesteld, te mogen trekken. Daar niemand aldaar mij verstond, wijl ik geen Engelsch spreek, en ook niemand kon bewijzen, dat ik een Franschman was, wijl ik die taal even weinig verstawerd men te rade, om mij naar de Botany-baai te zenden, om mijne opvoeding aldaar te perfectionneren. Wat ik dáár, met eenen arm en twee ooren minder als mij van regtswege toekwam, zal uitrigten, weet ik niet: maar wel, dat zoo lang men mij de tong nog overlaat, ik luidkeels zal staande houden, dat de wereld in stede van te verbeteren, regelregt naar het Gekkenhuis opwandelt.’

Jan Perfect hoorde nieuw op van zulk eene zonderlinge wederlegging zijner leer. Hij wist niet wat hij er van maken zoude. Echter was hij blijde van eenen man te hebben aangetroffen, met wien hij, op deze lange reis, wat praten kon: en de eer, van eenmaal zulk eenen Antagonist te mogen bekeeren, kittelde bij voorraad zijnen hoogmoed. Dit vrolijk vooruitzigt was echter van korten duur! Op het oogenblik zelf, dat hij, more Philosophico in zijne handen spoog, om zich tot een deipzinnig twistgeding met den wijsgeer zonder ooren in te laten, hoorde men een vreesselijk Overal! Overal! Overal! door de scheepsofficieren opheffen, en toen

{==99==} {>>pagina-aanduiding<<}

hierop het volk naar boven vloog, bespeurde men:te loevert een schip op zekeren afstand. Ras zag men dat het een Spanjaard was; en bijna op zijde: van hetzelve geraakt zijnde, werd hetzelve met de volle laag begroet. De Spanjaard, die met den roeper in de hand, juist bezig stond om zijne vrienden, de Engelschen, een uitgezocht Castiliaansch compliment op te disschen, was zeer verbaasd, toen hij hetzelve door het overboord schieten van den Bezaansmast, die langs, zijne Allonge-pruik opgestrekene knevels henen schoof, beantwoord zag. Hij wist niet datgene wat den Engelschman bekend was, dat namelijk toen deze Londen verliet, de oorlog met Spanje aldaar zoo goed als besloten was. Jan Perfect keek niet minder vreemd op; en zijn nieuwe vriend lei hem, met eene bittere aanmerking omtrent zijn fraai. Systema, uit ‘hoe men thans, ter volmaking van het volkerenregt, het zoo ver in de wereld gebragt had, om weerlooze vrienden te midden des vredes, onverhoeds op liet lijf te vallen, ten betoog van de uitmuntende volksspreuk, dat namelijk de eerste klap eenen daalder waard is.’ De Spanjaard evenwel, ofschoon hij er met zijne opgestrekene knevels en zijne Allonge-pruik wat mal uitzag, voelde niettemin, op dit oogenblik, het heldenvuur der Gusmans, der Cids en der Garcias wederom: bij zich opwellen: en om te toonen dat hij ook iets van het Volkerenregt op de Academie van Salamanca had opgedaan, al ware het dan ook zoo nieuwmodisch en zoo Philosophisch niet, nam hij de gelegenheid waar, dat de Engelschman wendde, met voornemen om, met zijne andere zijde, hetzelfde Compliment bij hem af te leggen, en

{==100==} {>>pagina-aanduiding<<}

schoot hem toen zoo welgemikt door den spiegel van zijn schip henen, dat hetzelve in zijne geheele lengte doorboord werd: waardoor dan ook van de vier honderd Botany-vaarders, die in het ruim te philosopheren zaten, dadelijk een honderdtal naar de andere wereld verreisde. En hoe zeer nu ook allen, een oogenblik te voren, zich beklaagd hadden dat men hen niet te Tyburn opgehangen had, maakte deze Spaansche Argumentatie zulk eene verschrikkelijke uitwerking op de gemoederen der over blijvenden, dat, ingevolge van het vreesselijk misbaar, dat deze passagiers maakten, en door het dapper verweren des Spanjaards, de moed aan de rest der Engelsche equipagie geheel en al ontnomen werd, en dat, na een half uur vechtens, de aanvaller genoodzaakt werd, zich aan den aangevallenen op genade of ongenade over te geven. Het Engelsche schip was in den korten tijd van het gevecht zóó doorschoten en het getal der schepelingen zoo zeer gedund, dat, toen men de overgeblevenen bij hunne namen opriep, er geen twee honderd antwoordden. Onder diegenen, welke zich de gave van stilzwijgendheid schenen eigen te hebben gemaakt, bevond zich ook de nieuwe Antagonist onzes helds, en het scheen dat iemand, wien na zulk een ongelukkig leven zulk een ongelukkige dood te beurt viel, regt had, om in de andere wereld te gaan verhalen, dat hij de volmaking van het menschelijke geslacht, lijder! slechts bij rapporten vernomen had.



{==101==} {>>pagina-aanduiding<<}

Zevende kapittel.

De Commandant van het Spaansche Schip, Don Juan de Bessiclos, de la Pala, de Lanternas, had onzen landsman Perfect dadelijk, gelijk men zich uitdrukt, en Amitié genomen. Aan wien zulk eene vriendschap de meeste eer deed, laten wij onbeslist: doch geen van beiden scheen er gekker door te worden: en het is al zeer wel wanneer men van soortgelijke menschen als de heeren Perfect en Don de Bessiclos, de la Pala, de Lanternas waren, niets erger te zeggen heeft.

Eens op eenen middag dat de kapitein wat meer water den gewoonlijk in de Uijensoep had laten gieten, en hij zijnen nieuwen vriend bij hem ter tafel genoodigd had, nam deze de vrijheid, om hem zijn Compliment te maken, over de wijze, waarop hij de eer van zijn Vaderland verdedigd had, en de menschlievendheid, waarmede hij zijne gevangenen behandelde. ‘Ik herinnere mij,’ voegde hij er op eene bescheidene manier bij, ‘dat mijne

{==102==} {>>pagina-aanduiding<<}

heeren uwe voorvaderen, voor een paar honderd jaren, bij ons te lande, geheel anders met de onzen omsprongen. Ophangen, verdrinken of verbranden was maar zoo het gewone werk! Uwe Engelschen daartegen, hoe snood hun Kapitein dan ook met U Wel Edelheid gehandeld heeft, worden als uw eigen volk getracteerd, en hebben de Uijen maar voor het schillen. En wanneer gij nu in Spanje komt, zoo twijfel ik geen oogenblik of zij staan even goed bezorgd, zoo niet dadelijk uitgewisseld te worden. - Ik weet niet, Mijnheer de Kapitein!’ vervolgde onze wijze man ‘of ook gij reeds de aanmerking hebt gemaakt, hoe ver, over het algemeen genomen, de menschelijkheid in alles begint door te stralen? En hoe zeer U WelEdele zijne jaren begint te krijgen, en er behalve dat niet florissant uitziet, zoude het mij echter niet verwonderen, zoo wij beiden het oogenblik nog beleefden, dat men eindelijk den oorlog eens zoo gematigd voeren ging, dat men in de hoogste oneenigheden niet dan met los kruid op elkander schoot. Het zou er in zulken gevalle maar op aankomen wie het eerste begon en wie het langst uithield: en het zou mij geen moment bevreemden, zoo UE. Mijnheer! de man zoude willen zijn, om door zulk een plan, dat op mijne eer nieuw is, het menschdom eenen stap nader tot zijn geluk en volmaaktheid te brengen.’

Don Juan keek den kruidenmenger met eenen veelbeteekenenden grimlach van ter zijde aan, als deed hij eensklaps zich zelven de vraag ‘of het zijnen nieuwen

{==103==} {>>pagina-aanduiding<<}

vriend, bij geval, ook in den kop leuterde?’ Doch wijl hij uit de natuur zeer omzigtig in zijne beoordeelingen was, en hij daarbij eene deftige opvoeding genoten had, vergenoegde hij zich met hem in de rede te vallen: ‘Wat raaskalt gij daar, ellendige domkop! Zijt gij u in den drank te buiten gegaan? of wilt gij Pasquillen maken, wijl gij misschien hebt opgemaakt dat ik, sedert mijne vangst, den steven van Spanje afwendde, en gij dus mijn oogmerk meent te doorgronden?’

‘Den steven van Spanje af! Niet meer naar Spanje toe!’ zeide onze vriend, geheel verbaasd, de wijde, onmeetbare Zee in oogenschijn nemende. ‘Mijnheer! en uwe oogmerken! - ... uwe oogmerken.... Mijnheer de Spanjaard, wat zijn die?’

‘Wat die zijn, Mijnheer de lomperd! wat die zijn!’ antwoordde de Kapitein, zijne lange knevels driftig naar voren rollende ‘die zijn por Dios! om, met mijnen gemaakten prijs, regelregt op de eerste haven de beste van Brazilië aan te varen, en aldaar aan de eerwaarde vaders Jesuiten, die Paragay te vuur en te zwaard veroverd hebben, om er de inwoners tot onze algemeene en alleen heiligmakende kerk te bekeeren, alle mijne Engelsche gevangenen, u er onder, tot slaven op hunne Plantaadjes te verkoopen. Het is waar zij worden niet zoo goed betaald als de Negers van Congo, wijl zij het er op zijn best genomen maar een paar jaren kunnen uithouden, en alle aan den persloop

{==104==} {>>pagina-aanduiding<<}

of den rotworm creperen; maar nota bene! ik geef ze ook driemaal zoo goedkoop. En dat kan dan nog een zoet winterteringje opleveren. - Signor Ollandeze!’ vervolgde nu de gemoedelijke Spanjaard, zijne stem en gebaren eenigzins verzachtende, ‘ik ben een Castiliaansch Edelman en een der oudste Christenen uit het Rijk, maar ik heb vrouw en kinderen, en zoek als een eerlijke man door de wereld te komen. De Koning, mijn meester, kan geuzen gevangen krijgen, zoo veel hij wil: en het is beter dat ik dezelve voor honderd en vijftig Pesos fuertes tegen elf Realen de Plata gerekend, stuk voor stuk aan de eerwaarde vaders Jesuiten verkoop, dan dat zij in de gevangenis der kroon tot last worden en dikke beenen krijgen. En wanneer gij mij nu weder met de volmaking van het menschdom en van mijne bijzondere menschlievendheid aan boord komt, sla ik U, por Dios! met eene handspaak tusschen hals en nek dat gij het opstaan vergeet. Hetgeen mij echter daarna spijten zou, wijl ik primo uit den aard zeer flegmatiek val, en wijl ik er secundo honderd en vijftig Pesos fuertes, tegen elf Realen de Plata gerekend, bij verliezen zoude.’

Perfect, in plaats van hem in de rede te vallen, rilde en beefde van angst. Zijne haren rezen te berge. De Castiliaan, die zijnen zielstoestand bemerkte, trok zijnen neus eene halve span hoog op en lachte hem verachtelijk toe. Hierop haalde hij den rozenkrans uit zijne smerige Tabaksdoos, zeide zijne twaalf Avés met eene bevende, brommende basstem op, en accompagneerde zich zel-
{==105==} {>>pagina-aanduiding<<}
ven met de verschillende Intonaties, welke de Uijensoep hem afperste.

Van alle de voornemens, welke ons de Satan inblaast, is het zoo weinig bewezen, dat dezelve door zijne hulp alleen zullen ondersteund worden, dat het integendeel voor bijna zeker kan worden aangemerkt, dat zonder ons gulhartig beämen derzelve, de Duivel slechts zelden zijn fatsoen er aan wagen zoude, om ze ons aan te raden. Op den toeleg des Castiliaans, het zij dan dat aan hem zelven of aan den zwarten vader van alles kwaads, in hoogstdeszelfs eigenen persoon en wijsheid, de eer der uitvinding toekwam, volgde nog binnen vier en twintig uren zulk een geweldige Orkaan, dat het schip, door de vier winden beurtelings heen en weder vliegende, telkens op zich zelf nederviel: en even zoo veel door de hooge baren te lijden had, welke het dan eens ten hemel opvoerden, en dan weder in den diepsten afgrond nederstortten. Zeilen, staand en loopend wand, waren reeds vroeg in flarden gescheurd of ter nedergeworpen: en het reddeloos vaartuig scheen elk oogenblik te gronde te zullen gaan. De heer Perfect, die, op de Breêstraat te Leyden, nooit soortgelijke omstandigheden had bijgewoond en reeds voor zeven achtsten zijne bekomst aan de loffelijke Zeevaart had, borst in bittere tranen uit, verwenschte zijn droevig noodlot en zag den dood met een gemoed vol angst en wanhoop te gemoet. - ‘Hoe staat gij daar zoo te huilen als een bandrekel!’ vroeg hem eensklaps de Heer John Padder, een zijner medegevangenen, ‘of weet gij nog niet

{==106==} {>>pagina-aanduiding<<}

dat de scheepsbouw en de bedrevenheid der zeelieden sedert kort zulke vorderingen gemaakt heeft, dat een schip bijna niet meer vergaan kan. Onder het bestier ten minste van een' Engelsch' Zeekapitein, wordt zulks tegenwoordig voor onmogelijk gehouden.’

‘Voor onmogelijk!’ riep Perfect verwonderd en verbaasd uit, ‘en dat wanneer het schip met alle winden te gelijk rondvliegt, dan eens berg op, dan weder berg neder gaat, vol water en door het slingeren uit elkander geraakt!’

‘In welk geval,’ antwoordde John zeer koeltjes, men de masten kapt: en het schip komt dadelijk weder boven water.’

In der daad! de masten werden gekapt en het schip kwam weder boven water.

Het hart van den heer Perfect zette zich uit, en zijn moed rees met het schip. De eerste schrik verdween. Hij vond dat de scheepsbouwkunde en de scheepvaart, zich zeer perfectionnerende, studiën waren. ‘Maar,’ zeide hij, ‘hoe nu te varen - zonder zeil.’

‘Een bagatel!’ hernam de Engelschman: ‘Men houdt, bij bedaarder weder, het schip maar in den stroom, zoo het slechts het roer houde: en laat het dan naar de naaste haven afzakken.’

{==107==} {>>pagina-aanduiding<<}

‘Hemelsch! Hemelsch!’ riep Perfect. ‘Ja, Mijnheer John Padder!’ vervolgde hij ‘het zeewezen heeft groote, zeer groote, stupende progressen gemaakt, ik beken het, ontzettende progressen!’ Op dit oogenblik brak de roerpen, en door het geweldig stampen van het schip, schoot het roer zelf uit zijne haken en dreef reeds honderd roeden ver van hetzelve af.

Jan Perfect wees op het roer en schreide andermaal erbarmelijk. ‘Nu’ zeide hij ‘zijn wij geloof ik aan het einde van de scheepsvolmaking!’

‘Gij ontrust u over alles:’ hernam vriend Padder: nu eerst laat zich de kunst het beste zien en de volmaakte Zeeman treedt te voorschijn.’

‘Nu wij vergaan!’ riep onze landsman uit en hij smolt weg in zijne tranen. ‘Volmaakter manier van verzui.. ui.. ui.. pen als wij thans staan te doen, zit er wel niet op!’

‘Fiolen!’ sprak de koele Engelschman. ‘Men stuurt het schip met een klein zeiltje, dat men achter op zet: en men bespeurt naauwelijks dat men zijn roer kwijt is.’

Perfect stond gapend van nieuwe verbazing over alle de middelen van herstel, welke de scheepvaart telkens, bij hernieuwde gevaren, opleverde: en hij begon waarlijk te twijfelen of eene kunst, waarin men het zoo ver gebragt had, nog wel verder komen kon.

{==108==} {>>pagina-aanduiding<<}

‘Dat geloof ik ook niet!’ zeide een van de omstanders ‘want het schip zinkt ons, Jan stramme! onder de voeten weg!’

Op dit oogenblik bespeurde Jan Perfect dat het water elke minuut een duim aanwies, en dat, naar die rekening genomen, het schip het geen half uur meer kon boven houden. Het koude doodszweet bekroop den goeden man. ‘Is er dan, vriend Padder?’ riep hij met bevende lippen, ‘is er dan in de bijna volmaakte navigatie-kunde niet nog wat op? of hoort dat bij een schip dat niet vergaan kan, dat het onder de voeten van de Equipagie wegzinke?’

‘Daar zult gij nu uw plaisier eens regt aan beleven:’ antwoordde John. ‘Als wij nu het schip, dat, ik beken het u, min of meer vol water raakt, weder geheel ledig zullen gepompt hebben, dan slaan wij in plaats van het kalefateren, dat in volle Zee wat moeijelijk valt, slechts een paar zeilen onder het schip tegen het lek aan: en de natuur- en waterwerkkunde, gestaafd door de ondervinding, hebben geleerd, dat, met zulk eenen dunnen scheidsmuur tusschen het leven van zoo veel menschen en den grondeloozen Oceaan, men, zoo er om gewed was, nog eene reis naar Oost-Indiën en weêrom zou kunnen ondernemen. Waarom ook een onzer geleerdste werktuigkundigen (*), reeds voorgedragen heeft, om ter meeste en spoedigste volmaking van onze scheepsbouwkunde, onze zeventigers,

{==109==} {>>pagina-aanduiding<<}

in het vervolg, slechts van hoepels en gewast linnen te timmeren.’

Met den nieuwen moed, welke hem zulk een oordeelkundig gesprek inboezemde, en de gegronde hoop van algemeene verbetering, welke zulke vorderingen des menschelijken vernufts aanboden, had men nog een uur met onzen held kunnen praten, eer hij het gevaar, waarin men was, nader ingezien had. Doch op dat oogenblik, bemerkte hij, dat de kapitein de booten liet uitzetten, en dat de onverschrokken John Padder, die geen gevaar op zee kende, en de kunst als uitgeput opgaf, de eerste van allen was, die in de boot sprong. Onze wijsgeer sprong hem na, doch de scheepvaartkundige stootte hem uit dezelve, onder voorwendsel, gelijk hij zeide, ‘dat hij, dus doende, eene gelegenheid verzuimde, die welligt nimmer weder kwam, om namelijk eene practische proeve te nemen, hoe lang een schip, dat reeds boordevol water was, het nog boven water kon uithouden.’ Perfect, wien deze reden niet voldeed, wilde zich andermaal in de boot werpen, waarin de Kapitein zich nu ook reeds met zijne Spanjaarden bevond: maar ook deze hield hem onmededoogend terug, hem toeroepende ‘dat zijne menschlievendheid en Godsvrucht hem niet toelieten om zijne Christelijke Catholieke Equipagie met het gezelschap van nog meer geuzen te belasten.’ Onze arme Wijsgeer, van iedereen verlaten en verstooten, moest dan op het zinkend schip terugkeeren! Zijn staat was verschrikkelijk en hoe pijnlijk en hartscheurend dat gevoel reeds op zich zelf was, werd

{==110==} {>>pagina-aanduiding<<}

het toch nog vermeerderd door de fatale opmerking, welke hij deed, dat namelijk de wellevendheid en de zedelijkheid der menschen zich nergens in eenen minderen staat van Perfectibiliteit vertoone dan bij het verzinken van een schip. Reeds trapte hij in het nat en zag wanhopend naar redding om, die nergens te vinden was. Nu kwam het water aan de enkels en de booten waren reeds een geheel eind van het schip verwijderd. Niets dan de dood was de mogelijke uitkomst van deze ijsselijke Catastrophe. Het schip waggelde eensklaps en zonk in den afgrond neder!



{==111==} {>>pagina-aanduiding<<}

Achtste kapittel.

Onkruid vergaat niet! Hoe algemeen nu ook dit spreekwoord zij, is hetzelve echter niet algemeen waar: of misschien, wijl het een algemeen spreekwoord is, is het juist daarom ook meer niet dan een spreekwoord: en igroote liedden meenen sedert lang te hebben opgemerkt, dat spreekwoorden alleen dat regt in de maatschappij nieten, van ongehinderd te mogen liegen. - Toen beide de Barkassen een paar snaphaanschoten van het schip af waren, stortte de volle zee in dezelve: en wij kunnen U, goedgunstige lezer! als eerlijke lieden verklaren dat wij, sedert dien tijd, nooit iets meer gehoord, gezien of vernomen hebben van den heer Kapitein de Lanternas, noch van zijne Christelijke Catholieke Equipagie, even min als van den vertroostenden heer John Padder en de zijnen. Daarentegen, toen de brave Jan Perfect weder bij zich zelven kwam, bevond hij zich, schrijdelings op den grooten mast van het schip zittende, in het midden van de Spaansche Zee te drijven.

{==112==} {>>pagina-aanduiding<<}

Bij het zinken van het vaartuig namelijk was hij in onmagt op den mast, die nog dwars over het schip lag, nedergevallen: en toen het schip verdween, was hij, bij geval, dusdoende boven water gebleven. Dáar dobberde hij thans baar op baar neêr! Sluiten was de boodschap: en daar hij op een mak beestje reed, mogt hij er gerust de hakken in zetten, want dit had hij noodig om zich vast te houden. Met genoegen zag hij middelerwijl, dat, ofschoon hij dan eens vijf minuten onder water ging, en dan weder boven op eene huishooge golf geraakte, alles maar van de gewoonte afhing, en dat zijn vaartuig goeden spoed maakte. Een lap van het zeil, dat nog aan den mast gebleven was, dreef mede. Doch Perfect, die een vernuftig man was, begreep ras dat hij er beter partij van trekken kon. Hij maakte des het eene eind aan den top van den mast, en het andere aan zijnen hals vast, en zag met verwonderend genoegen, dat hij eene van de fraaifte ontdekkingen gedaan had, die nog bij de navigatie overschoten. Met de snelheid des Arends vloog hij thans met zijn smal en ondiep vaartuig over de oppervlakte der Zee henen. Naar zijne gedachte had nimmer een schip zoo sterk gezeild. Hij dankte de gevangenis, de Botany-baai, de storm en de schipbreuk die hem in staat gefield hadden, om eene Revolutie in de zeevaartkunde te bewerken, die zoo onbegrijpelijk veel naar de volmaaktheid in dat vak zweemde. Immers zoo wanneer men in de meeste wetenschappen de vermindering van omslag, bij gelijke of nog meerdere uitkomst, als een voornaam doel van geleerde pogingen hebbe aan te zien, meende hij thans zoo ver te zijn als

{==113==} {>>pagina-aanduiding<<}

niemand voorheen geweest was. Johannes begreep na melijk in zijne wijsheid, ‘dat, zoo men dan bij voorraad nog geene vloten van dergelijke takelagie naar Oost-Indiën of de Zuidzee ter ontdekking van nieuwe eilanden uitzenden, of er de landingen gemakkelijker door maken kon, men er toch dadelijk dezelfde dienst als te land van postboden of couriers trekken kon: - en welk een groot middel reeds ter voltooijing van dat weinige, wat nog aan de scheepvaart ontbrak!’ Hij maakte staat op eene gouden medaille zoo zwaar ten miste als een paar menschen dragen konde: voorts op het honorair lidmaatschap van de Faeles, en dan nog op een uitfluitend patent voor het vervaardigen zijner Oceaan-Estafettes, gelijk hij die reeds in verrukking noemde.

‘Paf!’ zeide eensklaps de Oceaan-Estafette, en de heer Perfect, wiens hoofd bont en blaauw geworden was, door zoo lang voor mast te spelen en wiens ligchaam dood vermoeid was, ontdekte, niet dan met moeite, wat hem en zijne equipagie in hunne snelle vaart wederhield. Deze had namelijk zijn non plus ultra in de spleet eener steile rotse gevonden, die den noordhoek van de kust van Gallicië uitmaakte. Perfect zag eindeljjk het geval, uit alle deszelfs ontmoedigende gezigtspunten, aan: en bespeurende, hoe hij, met alle mogelijke spoorslagen, geen duim voorwaarts kwam, besloot hij om af te wachten of de beweging der golven niet wel eenige verandering in zijne gesteldheid opleveren mogt: zoo niet, of zijn vaartuig zelf hem ook tot steun zou kunnen dienen, om de rots verder op te klauteren Dan

{==114==} {>>pagina-aanduiding<<}

hij ontekde schielijk dat het eene zoo onmogelijk als het andere was. Intusschen bleef hij zitten waar hij zat, en hierin verzuimde hij niets; want daar wachten het eenigste was dat hij doen kon, was het in allen gevalle - ook het beste.

Evenwel, daar van het te paard zitten, niets moeijelijker valt, vooral wanneer men, gelijk hij, zonder zadel rijdt, dan lang met hetzelve te moeten stilhouden, werd de heer Perfect dan ook binnen kort gewaar, dat zijne zittende ledematen ieder kwartier uurs zoo veel van hunne zelfstandigheid verloren, als hij, door de uitvinding van zijne Oceaan-Estafettes, de volmaaktheid, naderbij getreden was. Want daar men niet op alles bedacht is, en dit nog minder, wanneer men haast heeft, had de heer Perfect, bij zijn afrijden, vergeten, om zich van een dier hoofdproducten, welke de kaarfenmakerswinkel oplevert, te voorzien: en begon dit gemis zich zoo treffend te doen gevoelen, dat de heer Jan Perfect, die de pijnlijke deelen dan eens over bak-, dan weder over stuurboord wierp, eindelijk zoo hevig werd aangedaan, dat hij de Perfectibiliteit zijner Oceaan-Estafette geheel en al over het hoofd zag, en luidkeels begon te schreeuwen en te brullen van de pijn. Overmaat van droefheid voegde zich hierbij, toen hij bij het vallen van den avond ontwaarde, dat het water, dat misschien nog hulp had kunnen aanbieden, hem door de opkomende eb alle hulp ontzeide, en hij dus voorzien kon, dat hij ten minste zes uren op zijne estafette tusschen hemel en aarde zou moeten doorbrengen, eer zich de minste hoop

{==115==} {>>pagina-aanduiding<<}

tot redding opdeed. Waarlijk een wanhopig vooruitzigt! en hetwelk hem nog meer dan ooit den wijden mond tot hulp deed openen, als zich vleijende, dat zijne droevige stem de eene of andere mededoogende ziel, boven op de rots, bewegen mogt, om hem van zijne ellendige zitplaats af te helpen. Dan, gelijk het meer gebeurt met den mensch! waar Perfect hulp zocht, van daar kwam geene: en van waar hij niets wachtte, scheen dezelve, hoezeer in geheel andere gedaante, op te dagen.

Twee vrome Paters Capucijnen, uit het naastgelegen klooster de los Pentados, welke dezen ochtend bij de rots langs gevaren waren, om zich eenen voorraad van Sardinjes te gaan opzoeken, en die met hunne vangst wederkeerden, waren zeer verwonderd, dat zij nu, onder eene smalle brug schenen te varen, welke zij des ochtends niet bemerkt hadden. En daar zij, aangezien de dikte van den mast, en de dunheid van den heer Perfect, niets van dezen dan alleen een paar dikke, groote, roode, bloote voeten ontdekten, vond een der geestelijken, die een groot natuur-onderzoeker was, goed, om met den langen haak, van welken hij zich bediende, eens de proef te nemen, tot welke rangschikking onder het geschapene, die spongieuse uitwassen behoorden, welke hem toeschenen aan deze brug te zijn aangegroeid. Vervaarlijk was het geschreeuw van Perfect, die zich op deze verrassing niet gewapend had! Niet minder ontzet waren de goede Paters! en de Naturalist liet van schrik zijnen haak in den voet van onzen ongelukkigen vriend hangen. Deze, op zijne beurt nieuws-
{==116==} {>>pagina-aanduiding<<}
glerig gemaakt en door de pijn aangezet, bukt ten halven lijve neder, om te zien, van waar deze liefkozingen voortkomen. Dan op het ontwaren van den langen, mageren, bleeken, schelen man met de vervaarlijke Minerva-Pruik op, verandert de verwondering der eerwaardige Paters in schrikbarende ontsteltenis. Zij meenen in den persoon van onzen Johannes den Vader des kwaads in zijne volle liverei te ontdekken, en met een vol gemoed roepen zij eenstemmig uit: ‘Satanos! Satanos! procul à nos!’ Perfect, die zich in het Latijn meent te hooren aanspreken, en wiens rekening het niet is om voor den Duivel door te gaan, wanneer hij geene veder van den mond blazen kan, zoekt hun dadelijk deze averegtsche begrippen uit het hoofd te praten, en voert hun in zijn niet minder sierlijk Potjes-Latijn te gemoet: ‘non Satanus! non Satanus! sed Apothecarius et Professor Honorarius in de Perfectionihus!’ - en met zulk eene drift sprak onze vrome landsman deze woorden uit, dat hij, de wankelbare gesteldheid, waarin hij zich bevond, uit het oog verliezende, eensklaps, langs den perpendiculairsten weg van zijne Oceaan-Estafette tot verdere verbazing van de Paters - op hunne Sardinjes nederstortte. Eenigzins herstelden zij zich evenwel, toen zij, na rijper onderzoek, ontwaarden hoe er zoo weinig Satanos aan den armen schelm zigtbaar was, als die, van pijn en ongemak overmand, half dood op de Sardinjes liggen bleef, en meer een voorwerp van mededoogen dan van vreeze geleek! Zij roeiden dan, met hem beladen, den hoek der rots om en landden bij het Klooster aan. Hier droegen zij onzen armen vriend het vaar-
{==117==} {>>pagina-aanduiding<<}
tuig uit, na hem eerst van den haak te hebben ontdaan, en daar hij, onaangezien deze voorzorg, die hem op nieuws moord en brand schreeuwen deed, zich op zijne beenen niet houden kon, maakten zij zich gereed om hem naar binnen te brengen, toen de Pater Gardiaan op dit vreemd en onverwacht gezigt, met alle zijne geestelijken den nieuwen logeergast te gemoet toog, van meening om hem eerst met behulp van eenige emmers Wij water te exorciseren of te ontduivelen. Dan van deze plegtigheid bevrijdden hem nog bij tijds de geestelijke Sardinjevaarders, door hunnen bekommerden chef geruststellend toe te roepen: ‘no Satanos! no Satanos! est Apothecariums et Professor Honorarius in de Perfectionibus!’

‘In de Perfectionihus! - Nu hoe langer hoe gekker!’ schreeuwde de goede Pater Gardiaan. ‘Ik ben ook’ vervolgde hij ‘te Valladolid, te Jeguenza en te Taledo op de Universiteit geweest. Ik ben drie jaar achtereen Claviger bij het Seminarium van Oviedo en vijf jaar Confiturier bij het heilige Collegie der Trinitad geweest. Ik heb het zoo ver in het Kanonijke regt en in de Exegesis gebragt, dat ik de geheele Summa van den heiligen Thomas, van voren naar achteren en dan weder van achteren naar voren, kan opzeggen, en het Bonum Universale van Thomas Cantipratanus, die geen heilige was, bij opslaan van het boek uitleg, hoewel de schrijver er voor in het dolhuis gezet is. Ik ben in staat, om alle vier de Faculteiten van geleerdheid naar rang en orde, in zeventien talen op te noemen.

{==118==} {>>pagina-aanduiding<<}

Ik weet dus wat er in de wijde wereld en in derzelver wijsheid omgaat - maar van eenen Professor Honorarius in de Perfectionibus heb ik in mijn geheel leven nooit hooren spreken.’

‘Dat wil ik zeer wel gelooven:’ zeide de heer Perfect, die, in welken ellendigen staat dan ook, zijne Contenance dadelijk weder scheen aangenomen te hebben, daar hij zijne verdienden, naar die van het nieuwe gezelschap afmetende, met een gunstig oog op zichzelven nederzag. ‘Aan ulieder Physionomie en aan de praat van den heer huisbaas, bespeurt men ligt dat gij alle van de volmaking - waarvoor ik in de bresse spring, en die ik hier op eene Oceaan-Estafette moest komen aanbrengen - nog extra ver schijnt af te zijn.’

Een ander had misschien de opmerking gemaakt, dat alhoewel men een groot man en een groot wijsgeer zij, men echter wel wat bescheidener zijn mogt, wanneer men in een vreemd land wordt opgenomen, en vooral wanneer men door deszelfs bewoners van eenen gewissen dood gered is: en dat er bovendien in de Physionomie zelve des heeren Perfect zoo veel opgesloten lag, dat als Zijn Edele van ongelukkige Physionomies hard op spreken dorst, dit een bewijs opleverde, of van zijne groote modestie, dat hij nooit in den spiegel zag, of van zijne verregaande verwaandheid, dat hij, daarin ziende, niet bespeurde dat hij zelf er al vrij wonderlijk uitzag: doch onze held had dit met de vernuftigste bollen dezer wondereeuw gemeen, dat hij zijne luî aanzag, en deze

{==119==} {>>pagina-aanduiding<<}

het allerzotst behandelde, naar mate hij de minste vrees had, om door hen als eenen gek te worden aangezien.

De goede Pater Gardiaan was in der daad van die soort van menschen,welke daardoor, dat zij zeer weetgierig vallen, gemeenlijk zeer weinig weten en alles bewonderen. Zelfs het onbeschofte van Perfects uitdrukkingen had iets vreemds, iets imposants in zijn oog, en dat hem meer eerbied inboezemde dan hij anders voor eenen man met bloote voeten en eene duivelspruik op, zoude gevoeld hebben. ‘Zoo dat, Signor!’ zeide hij, met eene stamerende stem en een vriendelijk gelaat, ‘zoo dat de Perfectionibus..... is dan de facul.... teit.... de faculteit.... teit.... teit.... zegt uwe Signoria... ia... ia... ia...’

‘Om het geheele menschdom, dat reeds met reuzenschreden op den weg der volmaaktheid vooruitwandelt, dezelve binnen kort geheel en al te doen magtig worden!’ Zoo antwoordde Perfect, op één been staande en eene hand op eene trotsche wijze in de borst stekende, inmiddels dat hij met de andere de toepasselijkste gebaren developpeerde. ‘En wat mij aangaat,’ vervolgde hij, ‘ik durf zeggen dat ik de steenen tot den opbouw van haren tempel; de materialen tot deszelfs voltooijing, de sieraden tot deszelfs verfraaijing, trots den eersten wijsgeerigen opperman, vurig aanbrenge: en dat, zelfs onder degenen, voor welken het is weggelegd, om in deze laatste dagen de laatste hand aan het definitief geluk van het menschdom te leggen,

{==120==} {>>pagina-aanduiding<<}

wou nderdanige dienaar, die thans op een been voor u staat, wijl uwe confraters hem met eenen puthaak door het andere gestoken hebben, zekerlijk niet een van de minste is, - nemaar dat hij - dit zij met alle zedigheid gezegd! - zijne pogingen ter volmaking tot alle alle vakken van het menschelijk aanwezen uitstrekkende, daarin zoo verre is gevorderd, dat hij dezelve reeds in alle die voorwerpen begint aan te treffen en verder aan te kweeken, die slechts onder het bereik van zijne groote inbeeldingskracht, van zijn doordringend verstand en van zijn schitterend vernuft komen: - en dus van de hoogste bespiegelingen der bovennatuurkunde af, tot het droogen van boereboontjes toe! - Kortom, mijne heeren! ik zie, ik hoor, ik voel, ik betast, ik proef, ik riek de Perfectionibus, in al wat leeft, wat ademt, wat gevoelt, wat zich beweegt. Ik tref dezelve overal aan! en hoe zeer Uw Edelens mij voorkomt, als nog zeer weinige bevoegdheid voor dezelve te hebben, zou ik mij echter sterk maken, zoo gijlieden mij slechts liet begaan, om dezelve ook hier in te voeren.’

‘Ha! ha! ha! - Ba! ba! ba!’ riepen alle de Monniken in schrandere verwondering uit.

‘Hij spreekt als Cicero zelf:’ zeide Pater Gardiaan, die er over oordeelen kon: ‘en zulk eene zaak als de Perfectionibus moet verbazend mooi zijn ook! hoe weinig dat wij er dan nog van verstaan. Ik ben er voor om het in ons eerste Kapittel voor te dragen, als

{==121==} {>>pagina-aanduiding<<}

het sacramentsche ding maar niet te hoog loopt. Hel uitdeelen van onze soep aan de armen wil ik er nog wel aangeven: maar eene besparing in onzen Kelder, die reeds zoo slecht voorzien is, heb ik er niet voor over.’

‘Geld kosten! ongelukkige menschen!’ hernam Perfect: ‘Geld kosten! in plaats van geld kosten brengt het geld en geluk aan. Immers wanneer alles zich volmaakt, dan toch volmaken zich alle de deelen van dat alles van dat geheel. Volmaken zich de deelen, dan ook die, welker bestanddeelen geld en geluk zijn. Atqui verum prius ergo et posterius. Een kind die zulks niet verstaan kan!’

‘Zoo als gij zeer wel zegt,’ voer hem de Gardiaan te gemoet ‘maar doe nu eens, als of wij het niet verstonden, en leg ons eens uit wat of eigenlijk de Perfectionibus zij? Grootte, hoogte, zwaarte, diepte, breedte? Wij rekenen hierbij Palmos de Corunha, waarvan er vijf op twee van uwe Rijnlandsche voeten gaan. A Governo.’

‘Groote Goôn!’ hervatte de heer Perfect, die tot enthusiastische verontwaardiging oversloeg.

‘En bovendien,’ vervolgde de Gardiaan, ‘wat het al zoo aan jaarlijksch onderhoud kosten zou, want zie! ons Convent is arm, en als wij niet zesmaal in de week Sardinjes eten en den zevenden dag vasten, dan kwamen wij er niet.’

{==122==} {>>pagina-aanduiding<<}

‘Zoo dat gijlieden dan nog,’ sprak Jan Perfect, zoo onkundig, zoo diep, zoo deerniswaardig onkundig zijt, om de allergrootste pogingen, die 's menschen vernuft gedaan heeft, totidem, totibus, tota-liter te ignoreren! zoo dat gijlieden in uwe bergen van los Carognos nog niet weet, wat reeds, bij ons te lande, de straatjongens op de muiltrom blazen, dat namelijk een aantal menschenvrienden, wat zeg ik! dat het edelste gedeelte onder dezelve is opgestaan, om zijne natuur-genooten tot eenen staat van volmaaktheid op te leiden: dat zij zich de Perfectie in alles als mogelijk voorstellen en daarom in alles invoeren willen, dat hunne vorderingen dag aan dag, uur aan uur, het groote doel meer en meer naderen: dat sommige zelfs het licht zoo nabij zijn geweest, dat zij in de kaars gevlogen zijn, en andere van de Perfectie zelve reeds eenen duchtigen slag weggekregen hebben. Intusschen dat alle de geregte verzekering bij zichzelven voeden, dat het menschdom, hetwelk deszelfs Schepper om redenen hem zeer wel bekend, tot den staat van onvolmaaktheid verwees, binnen kort door ons tot de volmaaktheid zal gebragt worden.’

‘Niets, niets weten wij hiervan:’ spraken alte de Monniken. ‘Wij hebben hier nog volstrekt niets volmaakts. Onze Sardinjes zelve kunnen wij in den zomer niet langer dan een dag vier à vijf frisch houden, en onze Olie kan zoo vervaarlijk stinken dat er al de delicatesse van afgaat.’

{==123==} {>>pagina-aanduiding<<}

‘Geen zweem van het groote werk hier aanwezig’ hernam Perfect, de oogen hemelwaarts verheffende. ‘Gij hebt hier dan nog geene Economische Maatschappij in alle derzelver bloeijende Ramificaties? Geen Woordenboek van Chomel, die op het Titelblad van de middelen gewaagt om zijn goed te vermeerderen, zijne gezondheid te bewaren en zijn geluk te volmaken? Geene schoolmeesters van de zooveelste en zooveelste Classis? Gij hebt hier dus nog geene boekjes voor de kinderen, waarin precies alles staat wat zij niet verstaan kunnen, noch versjes waar alles uit te zingen is, wat niet verdiende gezegd, veel min onthouden te worden? Gij hebt hier nog geene algemeene Panaceas, probaat zoo wel voor de Rotkoorts als voor de Likdoorns? Lavater heest U dan zijn systema nog niet ontvouwd, waardoor een ieder weten kan, dat zijn deugdzaamste vriend een schurk is, noch Gall dat hij geboren is om met eere een schurk te zijn? Uwe Zedekunde zegt U dus nog niet dat de menschen zich voor den beteren en besten staat bekwamen, noch uwe Natuurkunde dat de Kabeljaauw van deze eeuw zoo in ligchaams-als zielsvermogens die der vorige ver overtreft. Hebt gij dan nog geene luchtmachines, die U proefondervindelijk aanwijzen, dat de mensch om volmaakt te zijn het ook in de lucht zijn moet, waar onze voorouders het nooit zouden gezocht hebben, en dat de mensch in alle vier de Elementen de Koning van het geschapendom is? Hebt gij nog geene proeven met het Aurum Potabile of het drinkbare goud gemaakt, dat schitterend kenmerk der laatste volmaking genomen?

{==124==} {>>pagina-aanduiding<<}

daar hetzelve, aanwezig zijnde, volmaakt onnoodig zoude zijn. En wanneer uwen boosdoeners de kop wordt afgeslagen, neemt gijlieden alsdan de zoo nuttige proef met het Galvanismus niet, om hen nog een uur na hunnen dood de tong uit den mond te laten steken: iets, dat zeer aardig staat en onbegrijpelijk veel nut aan het menschdom voorspelt?’

‘Bij de moeder Maagd! en bij alle de heiligen! neen, voor zulke dingen heeft de goede God ons tot nog, toe genadiglijk bewaard,’ riepen alle de Monniken met een dankbaar gelaat eenstemmig uit, en sloegen zich met gekruiste armen de borst.

Perfect schudde het hoofd: dit was geen koren op zijnen molen. Hij was het zoo gewoon met zijne soort van toehoorders, dat zij tot het omhelzen zijner volmaaktheidsleer toetraden, ook zonder dieper inzien, dan hun neus lang was. Want ook dit hoort bij zulk een wijsgeerig systema! en die het verwierpen had hij, behalve den gevangenen Philosooph en de Philosophen uit de bierkroeg, nimmer aangetroffen: want hij was gewoon om zijne toehoorders uit te kiezen. ‘Dit hoorde ook’ zeide hij ‘tot het systema, en tot deszelfs onfeilbaarheid!’

Om het dan dien dommen en ongelukkigen menschen verstaanbaar, smakelijk en aannemelijk te maken, vond hij niets gereeder dan om hen - om slechts een voorbeeld aan te halen! - op die vorderingen zelve te

{==125==} {>>pagina-aanduiding<<}

brengen, waardoor sedert eenige jaren, stel eens! de scheepsbouw der meestmogelijke volmaking zoo nabij gekomen was. Hiervan kon hij spreken als nog versch uit het Collegie van den grooten, nu zaligen John Padder komende; hiervan konden de Paters als kustbewoners oordeelen en het moest hun belangrijk zijn. ‘En’ vroeg hij hun eindelijk, op eenen alles afdoenden toon van overdrevene Pedanterie: ‘En wat zegt gij dan toch wel van het toppunt der menschelijke industrie, van de uitvinding der Oceaan-Estafettes?’

De Monniken keken elkanderen aan en beefden op het hooren van zulk een schrikbarend woord, maar Jan Perfect, wien het om geen kruisen of beven te doen was, stelde der menigte voor, ‘wat het ware, welk bewijs van meer dan natuurlijk vermogen het inhield, welk voldoenend bewijs van een zich beschavend en alles volmakend menschdom het met zich bragt, om een wezen aan te treffen, groot, verheven genoeg om zich, bij voorbeeld, een vaartuig uit te denken en daar te stellen, slechts uit een enkel stuk houts gevormd; daarop schrijdelings gezeten den Oceaan stoutmoediglijk te overvaren, zeestormen, scheepbreuk te braveren of onschadelijk te maken, het tiende, het honderdste, het duizendste deel slechts van den gewonen tijd tot eene reis te besteden, en dus in een oogenblik de wereld te kunnen rondzeilen, dagelijksche gemeenschap tusschen derzelver verst afgelegene deelen gemakkelijk te maken: vrede en oorlog in een punt des tijds te kunnen overbrengen: alle nieuwe uitvin-
{==126==} {>>pagina-aanduiding<<}
dingen overal dadelijk te kunnen aan- en invoeren: en het brood nog versch, nog warm van Amsterdam naar Japan of Mexico te mogen overdragen!’

‘Warm brood!’ zoo treft een, voor anderen onverschillige toon, onder duizenden, die voorgingen, het musicaal Tympan des grooten en gevoeligen toonkundigen! Het woord van warm brood trof de arme Paters! Het deed hunne gemoederen gisten en het hart rees, als met hetzelve, in den oven. Vermoedelijk hadden zij in langen tijd niets van zulk een wezen vernomen, veel min geproefd. Zij keken Perfect met warme deelneming aan, als meenden zij dat hij er eene goede provisie van aanbragt. Onze wijsgeer bediende zich van dien indruk, om verder door te draven.

‘Die man,’ zeide hij, ‘die uitvinder, mijne heeren, ben - ik! Een zoo ontzettend gedenkmaal heb ik het nageslacht en der volmaking opgerigt, dat het Ulieden mogelijk kan gemaakt worden, om, zoo gij slechts wilt, en gij uwe garnalenhersens slechts gebruiken durft, morgen ochtend, dat zelfde versche brood - dat, naar de wellustige beweging uwer dikke lippen af te nemen, het teederste voorwerp van Ulieder hartstogtelijke begeerte schijnt - door middel mijner Oceaan-Estafette, bij opengaan der Poort in Amsterdam te gaan halen: ten zij gij somwijlen de Haagsche timpjes prefereren mogt, waarbij ik opgebragt ben.’

De Monniken verstomden. De volmaking, Jan Per-
{==127==} {>>pagina-aanduiding<<}
fect en de timpjes, lachten hun alle even aangenaam toe: zij begonnen, roeping tot het verbeterings- en volmakingswerk te gevoelen: want inderdaad zij kenden het versche brood naauwelijks anders meer dan bij naam. En men wil dat het Enthusiasmus tot de Perfectie, bij velen van derzelver hoofdvoorstanders, meestal op soortgelijke, zeer aannemelijke grondbeginsels steunt.

Wat de heer Perfect intusschen met zulk een ontzettend, onbeschaamd zwetsen voorhad, weet men niet zeker en kan dus slechts geraden worden. Immers wat zijne vijanden dan ook van hem denken mogten - en zeker! er was veel over Zijn Wel Edele te denken! - zoo gek kon hij toch niet zijn, om voetstoots te gelooven, dat, al was hij redelijk gaauw op zijnen mast van het wrak komen aandrijven, hij de drie honderd uren die Gallicië van Amsterdam scheidden, in vier en twintig uren bezeilen kon. Maar zoo is het misschien met de zaak in questie gelegen, dat, wanneer men niet zonder blozen het honderdvoudige beloven durft van hetgeen men slechts eenvoudig en dan nog zeer gebrekkig houden kan, alsdan al het aanmoedigende, geheel de lief hebberij, al het aardige er van afgaat! Waarom dan ook mannen van doorzigt dit tot een niet onvoldoend bewijs eener algemeene regeneratie hebben aangevoerd, dat de kunst van grootspreken en van liegen zich, binnen eene halve eeuw, zoo zeer heeft geperfectionneerd, dat er zich veel waarschijnlijkheid opdoet, dat men binnen nog minder tijd, als men de waarheid heeft mogen afleeren, zich onderling volstrekt niet meer verstaan zal: en

{==128==} {>>pagina-aanduiding<<}

dat deze staat van volmaaktheid - die naastdenkelijk de eerste zijn zal! - als bewezen aangenomen zijnde, men daaruit tot de onmisbare vervulling der andere takken dankbaar besluiten mag.

Perfect bediende zich van de gunstige stemming zijner half overtuigde toehoorders, om hen naar de rots te brengen. Zij zagen daar een voorwerp van de grootste verwondering, den grooten mast namelijk van een oorlogsschip, die, als eene speer door de hand eens reusachtigen werpers, ten halven weg scheen in de rots geschoten te zijn. Perfect had ook de ebbe uitgekozen om hun iets wonderlijks te doen zien, in datgene, wat anderzins dood eenvoudig was. Onze brave Apotheker, men moet hem dit ter eere nageven, bezat de Theorie van zijne kunst, en, van zeker iets, dat men, bij fatsoenlijke luî, niet noemen mag, wist hij zoo goed eenen donderslag te maken als de beste Perfectionist zou durven te denken. ‘Hoe komt dat ontzettend stuk hout in die kloof?’ spraken de Capucijnen. ‘Wie heeft het er in geworpen? en wie kan het er ook weder uithalen? wat beteekent dit verschijnsel? en wat is er mede uit te rigten?’

‘Ik! Ik! Ik!’ antwoordde de heer Jan Perfect: ‘op alles ik! - Door mij komt de mast in de kloof: ik wierp er hem in: ik haal er hem weder uit en ik zal U morgen aan den dag de beteekenis en het nut van dat verschijnsel uitleggen.’

{==129==} {>>pagina-aanduiding<<}

Nu begonnen de Paters onzen landsman voor een toch vrij meer verheven wezen aan te zien, dan waarvoor zij ooit zichzelven dorsten te houden, en het deed niet weinig voor de onfeilbaarheid der leer, die hij predikte, dat dezelve door iemand voorgedragen werd, die, door het werpen van masten, de rotsen wist te doorklieven, en die hun bovendien weldaden aanbood. Perfect evenwel, die nog meer voor hen te zien had, was niet weinig in verlegenheid om hierin zijn woord te houden, en de noodige onbeschaamdheid met de waarheid der uitkomst te vereenigen: iets, dat er toch bij hoort, wanneer men belosten aangaat. Hij moest nacht en vloed, gelijk van zelve sprak, te baat nemen om, zoo er dan mogelijkheid toe was! zijne Equipagie uit de rots en vlot te krijgen. Door aangebragt werktuig, met groote moeite, en misschien bij nog grooter geval, gelukte hem dit echter: en met de opgaande zon had hij reeds zijn vaartuig bij het klooster gebragt, om de Monniken van daar den weg ter algemeene volmaking op te leiden.

De heer Perfect zocht thans alle zijne spillen bij elkander, om zich verder zeilvaardig te maken. Hij bond het eene einde van zijn zeil aan de voorpunt van den mast wederom vast, maar het andere bond hij, door de ondervinding geleerd, met langer touw dan te voren, aan zijnen hals, om dus meer naar achteren te kunnen zitten en zijn vaartuig, ingevolge der eerste regels van de hefboomskracht, beter te kunnen sturen. Zijne niet onaanzienlijke voeten gebruikte hij te dien einde als zwaarden, om hierdoor des te straffer bij den wind te kunnen

{==130==} {>>pagina-aanduiding<<}

zellen. Zoo volmaakt zich reeds dadelijk eene nieuwe uitvinding in de hand des schranderen uitvinders zelven! - Voor het oog der verstomde Monniken stak hij van land: en met behulp van een vrolijk labberkoeltje, dat op het strand woei, nam hij de reis aan: dat, door het pakken des halven winds, zeer aardig in het werk ging. De ongemeene snelheid zou er, in het oog des bezadigden opmerkers, zeker aan ontbroken hebben: doch in het oog van mirakel zoekenden, dat nooit vruchteloos zoekt, en altoos nog meer dan het beloofde vindt, was dezelve ten hoogste zigtbaar! De Paters zwoeren bij kris en bij kras ‘dat zij nooit zulk helsch zeilen gezien hadden’ en schreeuwden het uit van vrolijk gevoel en van verwondering! Toen de heer Perfect een toertje opwaarts, langs het strand gedaan had, wierp hij het over eenen anderen boeg, en sukkelde met hetzelfde windje weder naar het Klooster toe: waar hij het anker aan den tak van eenen ouden Kastanjeboom wierp: en alle de Paters, de Pater Gardiaan aan het hoofd, ijlden hem te gemoet om hem met de warmste dankzegging en zegeningen te overladen.

Ongemeen was de levendigheid in het Klooster. Men had het gezien, niet met oogen des geloofs, maar met zijne eigene oogen gezien, wat de Perfectionibus opleverde: en een ieder dacht er, op zijne wijze, partij van te trekken. Een hoop stille, vreedzame, vergetene Anachoreten was thans in een woelig gezelschap van Planmakers, Novateurs en Reformateurs herschapen. De lust, om in persoon eene proef met de Oceaan-Estafette te

{==131==} {>>pagina-aanduiding<<}

nemen, zat bij voorraad in het hoofd van allen. Evenwel daar allen dit wilden en niemand alleen wilde gaan, werd het noodzakelijk, dat de Pater Gardiaan vooreerst een half dozijn reizigers door het lot uitkiezen liet, en dat men op het vervaardigen van ten minste een vijftal dier Equipagies bedacht werd. Het zware dennenbosch dat het Klooster omgaf, was hiertoe ten hoogste geschikt. Men toog dan vlijtig te werk: de ijverige bijl liet zich van den vroegen morgen tot den laten avond onafgebroken hooren, en onder toezigt van den heer uitvinder zelven, was alles ras, tot genoegen der deelnemenden, in orde gebragt.

Het was de maandag van den heiligen Franciscus, Hoofd, Patroon, Protoplastus en Prototypus van alle die geestelijke broeders onder den wijd uitgestrekten naam van Capucijnen bekend, en waarbij zij dien van onwaardige voegen - daar zij ook wel geen ongelijk aan hebben mogen!... Het was, zeg ik, deze groote feestdag, welken men tot het doen der groote Expeditie bestemd had. Na het doen eens statelijken ommegangs werd eene zielroerende Predicatie, ter eere van Franciscus en de volmaking, door broeder Crispinus gehouden, welks declamatie en petit fausset evenwel de onvolmaaktheid van zijn neusorgaan deerlijk verraadde. De vloot werd toen in orde van Route en Navigatie voorgebragt, en de seinen geregeld. Pater Anselmus, een jong Neophietje of aankomend heiligje, ingevolge zijner strenge levenswijze pas vierdepart doorvoed, en wiens smal aangezigt veel overeenkomst met eene slagtersbijl had, zou de voor-
{==132==} {>>pagina-aanduiding<<}
hoede uitmaken: men meende dat hij het best den wind snijden kon. Pater Zebedaeus, Pater Hyeronimus en Pater Damianus, drie grootkruisen der orde, en de schoonste baarden van het Convent, maakten het Corps d'Escadre uit. Pater la Joye volgde als Chef van de Magazijnen, en had een okshoofd met proviand aan een lang touw achteraan gebonden. De vloot werd gedekt door Pater Pensus, die drie honderd pond woog, en de achterhoede formeerde. Allen hadden zij het zeiltje om den hals en den Capucijnen bedelzak op den rug. Allen kwamen zij in volle orde het strand voorbijzeilen, en namen statelijk afscheid van de daar geschaarde menigte, aan welks hoofd de Gardiaan en de heer Perfect zich bevonden. Men riep het gewoon Hoezee! en schreeuwde hun den gullen wensch van ‘goede reis! veel plaisier! en spoedig weêrzien!’ luidkeels, hartelijk en opregtelijk toe. Een gunstig zuidenwindje deed hunnen aftogt vrij gelukkig en spoedig slagen: en met het vallen van den avond was de vloot reeds uit het gezigt!

De vreugd, welke op dien avond in het Klooster heerschte, was groot. Het geringe Landwijntje dat de vrome Paters van los Pentados op hunne bergen teelden, werd hartelijk aangesproken: en daar dezelve in menigte gedronken, gelijke uitwerking had met dien, welken de koninklijke wijngaard van Lampadossa opleverde, onder het zoetelijks genot van welken, Granvelle weleer de bloedplakkaten hielp opstellen, die de ziels- en ligchaamsvolmaking onzer ongelukkige voorvaders ten doel hadden, vervulde hij even zeer hunne harten met vreugd en ijver voor de

{==133==} {>>pagina-aanduiding<<}

groote zaak. Braaf ging de beker rond op het goed succes der reizende broeders. Braaf werd er geraisonneerd, gemoraliseerd, gepolitiseerd en zoo veel als maar eenigzins mogelijk was gederaisonneerd. Alle plans van verbetering werden te berde gebragt, en de heer Perfect toonde zoo zeer de onbegrensdheid zijner voortreffelijke inbeeldingskracht in derzelver geestrijke uitvinding, als zijne bedrevenheid in derzelver behandeling aan, dat de goede vaders met eene reeds lispende tong eenpariglijk bekenden, ‘dat zij nu eerst een goed begrip van de zaak in questie begonnen te krijgen, en dezelve nooit zoo diep, als dezen avond, ingezien hadden.’ De brave Gardiaan ging zelfs zoo ver dat hij meende, ‘om zich een juist denkbeeld van de volmaking te maken, was er ten minste een halve snor noodig.’ Dan, gelijk het bij dat zelflievend wezen, dat mensch genoemd wordt, gewoonlijk gaat, de plans, de bedoelingen, ja de toepassingen der vrome vaders omtrent de groote zaak, waren meestal betrekkelijk alleen op hunnen bijzonderen stand of tot de omstandigheden, waarin zij zich, ieder in de zijne, bevonden. ‘De mensch is voor alles gemaakt! - De mensch is voor alles vatbaar! - De natuur is der kunst, niet deze der natuur onderhevig! - Alle middelen zijn te beproeven: één moet voorzeker gelukken! - De volmaking is zoo wel de gewisse uitkomst van verhevene pogingen als derzelver verstandig en pligtmatig doel!’ dus had de heer Perfect dezen avond honderdmaal, in vrolijk Enthusiasmus, met den beker in de hand, uitgeroepen: dus spraken hem de Paters van los Pentados na, zoo lang de Paters van los

{==134==} {>>pagina-aanduiding<<}

Pentados nog spreken konden: en ieder van hen koos zich een afzonderlijk voorwerp ter betrachting van 's menschen verbetering uit. Zoo, bij voorbeeld, speculeerde de Classis van den Landbouw onder hen over de onfeilbare middelen, waardoor men de dorre kloosterheide, zonder de minste onkosten in de keurlijkste weilanden herscheppen zou, en waarop zij, in hunne rijke verbeelding, reeds beestjes, van ten minste twee duizend pond, schoon aan den balk zagen weiden. De klippen, welke hun schraal wijntje opleverden, werden niet minder voorwerpen van schrandere opmerking en ernstige overweging: en daar men begreep, dat de onvruchtbaarheid derzelve uit niets anders voortkwam, dan dat dezelve op het Noorden stonden, deed een warm en verstandig Enthusiast het schrander voorstel ‘om dezelve met vereenigde pogingen van handen, die reeds gloeiden van het gevoel eener leer, voor welke niets onmogelijk was - naar het Zuiden om te keeren, als waardoor men een tegenovergesteld gevolg, dat is wijn, die het product van Lampadossa, dat is volmaakte wijn, evenaren zou, onfeilbaar bereiken moest.’ - Bij handgeklap ging deze motie door.

De jonge Patertjes daarentegen, wier hart nog voor een ander gevoel als voor dat des Spaanschen Bacchus en der vette Ossen vatbaar was, en wien het van ganscher harte berouwde, dat men de leer en voorschriften der vroegste geestelijkheid had laten varen, om zich aan een treurig Celibaat te wijden, verstonden, ‘dat er op Gods aardbodem geene betere volmaking van het men-
{==135==} {>>pagina-aanduiding<<}
schelijke geslacht konde voorgesteld worden, dan ingevolge van welke ieder Pater, met een jong lief matertje, hand aan hand, door die zelfde heerlijke weilanden, en langs die zelfde voortreffelijke wijngaarden, welke de vlugge verbeeldingskracht der oude heeren zoo even had daargesteld - kon gaan huppelen en courtiseren: en zulks, de regel van Proficit et Recreat, welke die van alle menschelijke verbetering zijn moest. in acht gehouden; wijl toch’ vervolgden de jonge vadertjes ‘niets vermakelijker zijn konde, dan om, elk met zijn jong moedertje, uit wandelen te gaan: en het aan den anderen kant, die van het nuttige, zich liet aanzien, dat de vermeerdering des Monnikenstands, dat meenden zij toch ook menschen waren, door zulke wandelpartijtjes aanmerkelijk stond bevorderd te worden! Eene volmaking, waarop zij des te meer aandrongen als zij tegen het gevoelen der heeren landbouwers aan, die alleen daarom tegen dit wandelproject ijveren mogten, wijl zij zelve grootendeels reeds uitgewandeld, waren, beweren dorsten, dat het hun gemakkelijker vallen zoude, om het getal der jonge Patertjes te vermeerderen, dan aan de anderen om bergen te verzetten, iets, waartoe zij, dit met respect gezegd! den graad en de mate van daartoe benoodigd geloof bij de Seniores nog niet aangetroffen hadden. En wilden zij dan ook gaarne hierbij dezen een défi aanbieden, dat, bij uitloving eener Medaille, tot bevordering dezer twee zeer verschillende plans ter volmaking, zijlieden veel rasser de stalen van hunnen arbeid aan de heeren Economisten zouden overzendend.’

{==136==} {>>pagina-aanduiding<<}

Dit dispuut scheen aan te wakkeren en reeds had men vrees, dat de gemoederen, gestoofd in de warmte des wijns, zich nog verder uitzettende, tot onaangename sluitredenen stonden over te slaan. Doch die zelfde wijn, welke deze heerlijke plans aanbragt, maar te gelijk tot derzelver volmaking zoo nadeelig zijn konde, was even datgene wat dezelve beperkte. Immers de beide secten, die door denzelven zoo zeer opgebeurd en in de hoogste vlugt van algemeene volmaking opgenomen waren, werden even schielijk door deszelfs zwaarte wederom ter neder geslagen: zoo dat zij, in plaats van bergen te verplaatsen, naauwelijks in staat waren, om behoorlijk onder de tafel af te zakken, en om aldaar, in de droomen eener verdere verbetering, nieuwe stof tot derzelver onwederstaanbare invoering te gaan opzoeken.

De heer Perfect, die, om de achtbaarheid zijner plans, tot accrescerend voordeel van de, reeds door hem zoo gelukkig gemaakte broederschap - niet te grabbel te gooijen, zich zoo veel mogelijk buiten het bereik van de gevolgen des wijns gehouden had, ging, vóór hij zich te ruste begaf, het weder eens in oogenschijn nemen. Dit gezigt stond hem slechts matig aan. De wind, welke, den geheelen dag door, zoo liefelijk en zoo zacht uit den Zuiden gedarteld had, was om en woei fel Noordelijk. De lucht was guur en mistig en de zee liep geweldig hoog. Wat hij ook van zijne verhevene stellingen openlijk zeggen mogt, dit gezigt, dit gevoel gaven hem eenig nadenken omtrent de vloot, die hij in zee gezonden had. Meest berouwde hem, dat hij vergeten had, haar

{==137==} {>>pagina-aanduiding<<}

een kompas mede te geven, zonder welk het geschapen stond, dat zij de Zeegaten van Holland voorbijvoeren, en dus niet vroegtijdig genoeg in Amsterdam aankwamen. Met een woord, hij ging ongerust naar bed en de nacht was voor hem vol bekommernis. - Niet ijdel waren zijne droevige vooruitzigten!

Toen de goede Pater Gardiaan er zijnen tijd toe genomen had, om de drukte van den vorigen avond behoorlijk uit te slapen, ging hij naar gewoonte de naastgelegene Kloostergoederen eens overwandelen. Langs het strand komende, trof hem een zonderling schouwspel. Hij zag of meende, op verren afstand in zee, een der afgezondene vaartuigen van gisteren te ontwaren; hetwelk dan eens zich geheel boven op het water vertoonde, dan weder daaronder schoot en meermalen eenen geruimen tijd voor het oog verborgen bleef. Voor zoo verre als hij het voor eene der Equipagies van zijne afgezondene Kloosterlingen mogt aanzien, kon zijne verbeeldingskracht er niet anders van maken, dan, als ware het, of de Pater, die het bewind over dat vaartuig voerde, zich in de voltigeerkunst, te midden van de Spaansche Zee, oefende. De Gardiaan bewonderde reeds de vlugheid van den nieuwen Zeeman, en paste op hem het gezegde van zeker' Hollandsch' Wijsgeer toe: ‘hoe namelijk de mensch, van het vleijend voorgevoel der algemeene volmaking doordrongen, om het vrolijk einde des gezegenden doels te bereiken, slechts goed geloof, standvastigheid en moed behoeve!’ - Intusschen naderde het wonderbaar vertoonsel: en de heer Perfect, die zich

{==138==} {>>pagina-aanduiding<<}

zoo even ook bij den Gardiaan vervoegd had, was tegenwoordig toen zulks het strand naderde. Het was namelijk de Equipagie van den dikken Pater, die de achterhoede had uitgemaakt, tot welker completering echter dit ontbrak, dat de Pater zelf niet meer in den rok zat! Perfect, die nog slimmer dan de Gardiaan was, besloot ras, dat de eene of andere verlekkerde haai vermoedelijk de oorzaak van dat verdwijnen en van het verschijnsel van zoo even geweest was, doch vond onnoodig om iets van zijne meening te laten blijken, en liet den Pater Gardiaan zich in de diepste zijner gissingen verliezen. Doch wanneer deze tegen den avond met den aanhoudenden Noordenwind het vaartuig van Pater Zebedaeus en dat van Pater Hyeronimus ook op het strand zag aandrijven, en toen hij, hun de hand aanbiedende om er hen af te helpen, aan hun blaauw en verdraaid gezigt en aan de tong, die hun eenen halven voet den mond uitstak, ontwaarde dat zij gewisselijk door het toetrekken van den schoot verwurgd, en reeds stijf waren, bekroop hem een droevig voorgevoel omtrent het lot van de rest der volmakingsvloot. Een gevoel, in welks wezenlijkheid hij langzamerhand bevestigd werd, toen hij met den ochtend van den volgenden dag het losse hoofd van Pater Anselmus, en kort daarna dat van Pater la Joye, die de zee even eens op het strand geworpen had, zijne voeten te gemoet rollen zag! Groot was thans zijne verbaasdheid en grievend het berouw van zoo veel ongelukkige zielen, aan zijne vaderlijke zorg toevertrouwd, dus, geheel roekeloos, op de brooddronkene verzekering van eenen onbekenden vreemdeling, te hebben gewaagd!

{==139==} {>>pagina-aanduiding<<}

Zielen waren het er in der daad wel na! doch de verantwoording, die hij aan de hoofdgeestelijkheid des lands verschuldigd was, en de billijke vrees voor vervolging, deden hem nu den heer Perfect in een geheel ander daglicht beschouwen. In zijne beredeneerde Logica twijfelde hij thans niet aan het reeds vermoede bij des Apothekers eerste gezigt, dat namelijk de duivel zelf in de gedaante van eenen Leydschen Apotheker, die bovendien een Geus was, hem die zonderlinge poets gespeeld had. En wat ook onze landsman, tot zijne verontschuldiging, tot aantooning dat hij in der daad de heer Perfect, gepatenteerd leeraar in de kunst van de volmaaktheid, en niet de heer hoofd-expediteur van het menschelijk verderf was - wat hij hem van de zuiverheid zijner grondstellingen, van de schranderheid van zijnen redeneertrant, en van het edel doel zijner pogingen mogt voordragen, niets hielp bij den onverzettelijken man, die het edele melius est praevenire quam praeveniri (*) indachtig, goedvond om den Generaal zijner orde, zoo ras mogelijk het geval in questie voor te dragen, en dat wel zóó, dat de heer Perfect alleen in het ongelijk werd gesteld, en hem alle de gevolgen van dezen schandelijken optogt des te nadrukkelijker werden aangewreven, opdat dezelve op het kladboek van hem Pater Gardiaan, waarop zij anderzins van regtswege t'huis hoorden, minder zigtbaar zouden gemaakt worden.

De heer Perfect, tegen welken thans een stille haat, een moeijelijk te verbergen afkeer in het klooster broeide,

{==140==} {>>pagina-aanduiding<<}

was op het punt van hetzelve met stille trom en opgerolde vaandels te verlaten: en tot geluk zijner andere natuurgenooten, de wereld verder in te trekken. Eene kwalijk geslaagde proef schrikt den belangeloozen onderzoeker, den grootmoedigen bevorderaar van het algemeene welzijn nimmer af. Integendeel! de hinderpalen zelve stijven den schranderen man in zijne voornemens: en de afgunst, dat weet hij, was van ouds, het geëerbiedigd erfdeel der weldoeners van het menschdom. Bovendien, mijne heeren! wat was toch een half dozijn smerige monniken, in tegenoverstelling van eenen geheelen aardbol! - Ook was het bij hem, op verre na, niet bewezen, of zij zelve niet de eenige oorzaak van hunnen ontijdigen dood waren? Voorwaar! het zoude de eerste reis niet zijn, dat domheid en bijgeloof zich ja, door zelfmoord, van de edelmoedige pogingen der verlichting aangewend, hadden zoeken te wreken! Eene bezending van Suppoosten der Heilige Inquisitie stoorde hem in deze opbeurende vermoedens, en vergemakkelijkte hem op eene aanmerkelijke wijze, zijne voorgenomene reis naar het binnenste van Spanje.



{==141==} {>>pagina-aanduiding<<}

Negende kapittel.

Daar alles met spaansche Cortesia of hoffelijkheid te werk ging, en de heer Perfect van de hoog eerwaardige regtbank der Inquisitie nog geen juist idée had, begreep hij alleen uit de heeren Officialen (eene gedistingueerde soort van hapscheerders of geestelijke rakkers!) die hem uit haren naam kwamen afhalen, dat er questie was van te inquireren of opening te vragen naar het gewigt en de nuttigheid zijner plans en lessen van verbetering. En vond hij het zoo schoon als vereerend voor hem, om geroepen te zijn tot de geheele herschepping van een land, dat hij wel eens gehoord had, der volmaaktheid nog zoo nabij niet te zijn, of er haperde, hier of daar, een bagatelletje aan. Met een vrolijk gemoed ging dus de reis voort; en toen hij aan het Paleis der heilige Inquisitie afstapte, duidde de pracht van huis en de sierlijkheid van bouworde hem het achtbaar Collegie van waarheidonderzoekers en volksverbeteraars aan. Men

{==142==} {>>pagina-aanduiding<<}

diende onzen Wijsgeer aan: en hij werd dadelijk, door eene Commissie der aanzienlijkste leden, ontvangen en in hunne groote vergaderzaal gebragt.

Hier heerschte deftigheid, zoo in uiterlijk aanschijn van vertrek als in meubilering en in personen. De heer Perfect werd als een niet onverschillig voorwerp ontvangen. De wijze, waarop de Gardiaan over hem geschreven had, en dezes zijn medegedeeld vermoeden, dat hij, op zijn minst genomen, een afgezant of handlanger van den vader des boozen, zoo niet de duivel in propria persona en dus, op zijn allerbest genomen, een verstoken jood of een vermomde mennoniet zijn moest, gaf aanleiding tot deze zoo gedistingueerde behandeling. Men begon met den heer Perfect over alles te ondervragen, wat hem in persoon, in vorige levenswijze, in gevoelen aanging: en ofschoon deze gemeend had, dat deze bijeenkomst eer eene mutuele beraming der toepassing en invoering zijner rondom bekende en overal welsmakende uitrekeningen ter zedelijke zoo wel als natuurlijke volmaking, ten doel zouden hebben, liet hij zich echter deze onbegrensde nieuwsgierigheid voorloopig welgevallen. Het mogt, zoo meende hij, 's lands gebruik zijn: en hiermede was het genoeg.

‘Wat zijne Edelheid eindelijk wel met de volmaking zelve mogt verstaan?’ vroegen hunne Hoog Eerwaardens: ‘en in hoe verre zulk een pogen, hetwelk toch, gelijk een ieder wist, zoo regelregt tegen de aangenomene leer en tegen de Canones aandruischte, als die

{==143==} {>>pagina-aanduiding<<}

de rampzalige verlichting van het onvolmaakte menschdom van de schepping der wereld af bestendig in den boeg zaten, wilde verstaan hebben? - of zijne Edelheid niet duidelijk begreep, gelijk hij begrijpen moest, zoude hij niet anderzins een zot of een deugniet zijn, dat - wanneer de verbetering slechts in eenen anderen zin konde opgevat en bewerkstelligd worden, als dat, posito genomen, de olijven van Sant Youhara doormiddel van gemengden buffel- en duivenmest, eens zoo groot en eens zoo malsch te maken, of, dat, door de seminaristen van Sant Jago met haver in plaats van gort te voeren, men voor hetzelfde geld, 's jaarlijks een vierde deel jonge lieden meer opkweeken kon, en dus het getal der geestelijken en ingevolge hiervan Gods eer en den luister van Spanje aanmerkelijk te vermeerderen was - en men, in plaats van dien, aan wijsgeerige, dat is aan duivelsche verbeteringen tornen ging - het met de Godsdienst en vooral met diegenen, welke dezelve prediken en er dus ook als prinsen van leven moeten - zoude gedaan zijn? - En of eindelijk, hij Signor Perfectus, onaangezien den satanischen naam, welken hem zijn Signor Padre welligt in deszelfs toorn gegeven had, niet volledig toestond, gelijk hij toestaan moest, zoude hij niet anderzins een botterik of een onmensch zijn, dat het den duivel het gemakkelijkst in de hand zoude gewerkt zijn, wanneer men eenen stap verder ging, en plans van zoogenaamde volmaking in werking bragt, waardoor het geschapen stond, dat zijlieden, die nu zoo lang ter eere Gods in eene koets gereden hadden, eindelijk te voet of met der tijd er achter op zouden geraken?’

{==144==} {>>pagina-aanduiding<<}

De heer Perfect keek zijne oogen uit. Hij wist niet dat het zoo de redeneertrant der heeren van de Heilige Officie was, om, uit liefde voor de menschelijkheid, door ineenloopende vragen, de eene al gekker dan de andere, hunne gedetineerden in verwarring en tot bekentenis van zaken te brengen, van welker bestaan, ja van welkers aanwrijving deze geheel onbewust waren. In plaats derhalve van deze vragen te beantwoorden, welke hij, met oud vaderlandsche rondborstigheid, de vrijheid nam, om onder de classis van malle vragen te rangschikken, hief hij kortheidshalve eene Harangue aan los Padres Inquisitores aan, waarin hij meende denzelven duidelijk en klaar aan te toonen, ‘dat hier geene questie van Duivels of Demons, van Duivelsch of Demonisch werk ware, maar alleen van de zuiverste en belangelooste pogingen van dóórschrandere Philantropen tot de geheele regeneratie van het menschelijke geslacht. Dat deze zaak, dit pogen, ad primum, dat is voor eerst, eene goede zaak was, wijl het uit een goed, oogmerk ondernomen was, en eene wijze zaak, wijl de meeste voorstanders derzelve tot nog toe meest alle los liepen. Ad secundum, dat is ten tweede, dat hetzelve even als de pleisters van professor Hofman, tegen de hoofdpijn volstrekt geen kwaad konde doen, zoo het dan al eens geen goed deed. - Dat deze volmaking van het menschdom van onberekenbare gevolgen voor hetzelve kon zijn: wijl men niet alleen alsdan, dat is te zeggen, wanneer zij doorging, alle mogelijke abuizen uit de maatschappij zoude zien verdwijnen, maar dat ook de mensch, zoo in het algemeene

{==145==} {>>pagina-aanduiding<<}

als in het bijzondere, tot eenen gelukstaat opgevoerd stond te worden, welke in dit tranendal - voorheen slechts als eenen doortogt beschouwd! - altijd als onmogelijk voorgehouden was, en alleen door die weinige zuivere Wijsgeeren was ingezien geworden, die ons in de vroege jeugd met de geestige geschiedenis van Luilekkerland hadden weten bekend te maken. Dat, wat de mogelijkheid van zulk eene stelling aanging, deze zich uit de vorderingen des werks zelve volledig bewees. De Hoog Eerwaarde heeren immers, hoe singulier zij er dan ook uitzagen, wisten genoeg dat het in het zedelijke zoo wel als in het zinnelijke bewezen was, dat die eens op den weg is, altoos weet dat hij dien zal kunnen voleinden. De Franschen zeggen qui va à dix va à douze! Dit was wel is waar slechts een spreekwoord, maar men wist tevens, dat er op Fransche spreekwoorden even zoo goed was staat te maken, als op hunne andere woorden. Ook had zich de volmaking reeds klaarblijkelijk getoond! Er waren proeven genomen, waarvan sommige wel is waar in het geheel niet geslaagd waren: doch juist dit toonde aan dat zij slagen konden. Want gelijk van zijn tot kunnen zijn de gevolgtrekking juist gaat, kan dezelve van kunnen zijn tot zijn, dat alleen een onderscheid in de stelling is, even min feilen. Nu waren er ook andere gedaan, die reeds half geslaagd waren, en dit was dan zoo goed als of zij alle en geheel waren geslaagd. Immers daar elk geheel uit zijne twee deelen bestond, het begin en het einde, was het begin eens dáár, het einde moest alsdan wel volgen, want daar

{==146==} {>>pagina-aanduiding<<}

de hond zijnen kop door krijgt, zegt men in het Hollandsch, daar haalt hij ook met verlof! zijn gat door, hetwelk in Spanje wel niet minder plaats hebben zal. En eindelijk, er waren stappen gedaan ter volmaking, die - ten minste in het oog den entrepreneurs, een volkomen gelukkig resultaat hadden opgeleverd, en dit alleen gaf bewijs genoeg op voor het wel slagen van alle de andere, die nog te volgen hadden. Dus had een zeer vermaard Professor te Maagdenburg, trots Amerika en alle zijne Plantaadjes, het volmaakte zoet in Pommersche knollen aangetroffen - die in suiker gestoofd waren geweest. Dus had men het reeds zoo ver met de kinderen gebragt, dat zij, die anderzins lieve kinderen waren en lieve kinderen bleven, tot dat zij eens verstandige menschen werden, thans dadelijk tot kleine Prosessortjes gevormd werden. Het getal der kinderenboekjes was daarom ook, God lof! dermate vermeerd, dat er de boekwinkels voor moesten uitgelegd worden: en zoo volmaakt werden deze boekjes geschreven, dat zelfs oude menschen die niet verstaan konden. Ten besluite! - hij zelf had thans zijne Oceaan-Estafette uitgevonden, gelijk de heeren niet onbekend mogjt zijn. Men kon er tweemaal in vier en twintig uren, op het horlogie af, de wereld mede rond zeilen. Hem dacht, dit was eene uitvinding, die zoo na aan de volmaking kwam als twee buurmanshuizen elkander raken konden. Het is waar, er zat wel eens een ongelukje op, maar dat hing af van het al of niet sluiten der beenen. Bovendien, wat waren uitvindingen, wat het streven naar het hoogste goed, zoo er niet

{==147==} {>>pagina-aanduiding<<}

somwijlen een rak in den wind kwam, die ons tot eene kortstondige onvolmaaktheid terug bragt, om ons met des te meer ijver wederom voorwaarts te sturen? Zijne geleerde medebroeders noemden zelfs zulk een ongelukkig pogen in betrekking tot het geluk, welk hetzelve voor het vervolg aanbood, de Quintessentia van de Philantropieke pogingen. Hem dacht, onder verbetering, men zoude, tot meerdere verstaanbaarheid, hetzelve den Mostaard van de ham der volmaking kunnen noemen. Den Hoogloffelijken Meeren Inquisitores meende hij nu, uit de mogelijkheid, het nut en de noodzakelijkheid te hebben aangetoond, dat de onvolmaakte mensch volmaakt werde: en zulks te meer wijl het eind der wereld, dat is te zeggen hare rijpheid, dat is te zeggen hare aangeborene intrinsieke en primitieve perfectie, op handen was, en het wel passen zoude, dat wij tegen dien tijd ook allen rijp en volwassen waren. De Heeren zouden misschien zeggen, dat zij dat einde der wereld nog voor zóó nabij niet aanzagen. Evenwel indien zij het dan uit de Perfectie zelve niet wilden opmaken, was het uit andere verschijnsels te bewijzen: en hierin liet hij hun de keus. De val des Antichrists, bij voorbeeld, die wel nog niet lag, doch misschien wel eens leggen zoude: - de hoer van Babel, die, zoo hij dacht, op hare laatste beenen liep, osschoon menschen die wat gemeenzaam met haar omgingen, beweerden, dat zij nog zoo stevig en zoo vleeschig waren, als toen zij nog jonge jufvrouw was: - het aanstaande opbouwen van een nieuw Jeruzalem, waartoe de onbegrijpelijke ziels-, harts- en geestvermogens der heeren

{==148==} {>>pagina-aanduiding<<}

Joden - in het schagcheren - dagelijks nieuwe bewijzen opleverden enz. enz. Dit alles, bij elkander genomen, toonde aan dat de wereld met reuzenschreden ten einde liep. Men kon zich dan niet genoeg haasten om er, neven aan, ter volmaking te loopen. En in de verzekering, dat los Padros Inquisitores getroffen zouden zijn van de kracht zijner stellingen, verzocht hij dag en uur, om eene minzame Conferentie over het Cas voorhanden met Hun Hoog Edele Gestrenge Weleerwaardens te houden, waarin men, hoe eer hoe beter, de middelen beramen zou, welke in Spanje, ad hoc dienden aangewend te worden. Hetwelk doende zouden zij wel doen!’

Er pleeg in Frankrijk eene zeer gemakkelijke wijze van stemmen plaats te hebben. De Raadsheeren namelijk namen even hunne Calotjes of mutsjes af of raakten er slechts met den vinger aan. Dit wilde zoo veel als ja zeggen. Men noemde zulks opiner du bonnet. Korter en gemakkelijker welsprekendheid is er wel niet bekend; leven en dood zaten in des Raadsheers muts: en na zijne koninklijke laars, die Karel XII eens tot President aan zijnen Senaat overzond, was er nooit een beter Typus van wettige magt hier op aarde geweest, die expressiver te werk ging, en nader aan de volmaaktheid in dat vak grensde. Perfect, die de Eloquentie nimmer in eene andere betrekking met mutsen gezocht had, dan dat hij somwijlen onder het gehoor van Domine Supralongus naar zijne eigene slaapmuts gewenscht had, om des te gemakkelijker in te sluimeren, was op soortgelijke stil-
{==149==} {>>pagina-aanduiding<<}
zwijgende procedures niet bedacht, toen hij zag dat de Padre Presidente in plaats van zijne sierlijke aanspraak met even uitvoerige te beantwoorden, alleen de hand horizontaal uitstrekte, en daarna dezelve, zoo het scheen, vragenderwijs omkeerde. Dit vragen zeide eindelijk zoo veel als: ‘zal men den delinquent de voordeur weder openen of hem achteraf zetten?’ De Padres beantwoordden dit eenpariglijk met op te staan, zich beleefd voor den heer Perfect te buigen en hem dan en corps hunne respective achterdeelen toe te keeren.

De heer Perfect was getroffen van deze wijs van opineren. Hij begreep wat dezelve voor had boven alle die langwijlige adviesen, die bij slot van rekening toch niets meer zeiden dan hetgene door de achterdeelen van de Padres uit te drukken was: en kon hij soortgelijke eens in systema brengen, er zou, dacht hem, een aardig aanhangsel voor een dier twee honderd verschillende opvoedingsplannetjes uit kunnen voortschieten, die hij bij zijne wandeling door dit tranendal nog uit de mouw dacht te schudden. Op dat oogenblik werd een der dienaars binnen gescheld. De heer President sprak ook dezen niet aan. Hij vergenoegde zich met hem den gedaagden allerserieust met de hand aan te wijzen, en deze verticaal voor zijn achterkwartier te plaatsen. De geregtsdienaar verstond hem en boog zich beleesd. Perfect boog niet minder: en de stokkenknecht bragt hem honderd en vijftig trappen af in het akeligste hol, dat ooit tot eene geestelijke gevangenis gediend heeft.

{==150==} {>>pagina-aanduiding<<}

Perfect kwam zeer van zijne bewonderende hoogachting voor de posterieure beeldspraak der Padres Inquisitores terug, toen hij bespeurde welk een slordig appartement men hem in het Hôtel der Inquisitie had ingeruimd: en toen hij van den Officiaal vernam, dat uit soortgelijke nooit een gevangene terugkeerde, dan om, dood zijnde, begraven, of om levendig verbrand te worden.

‘En wat heb ik gedaan,’ vroeg Jan Perfect, daar de tranen hem over de wangen biggelden, ‘wat heb ik gedaan om zulk eene gruwelijke straf te verdienen! ik, die een der eerste weldoeners der menschelijke maatschappij was! ik, die de leer der volmaakte volmaaktheid.....’

‘Dat is juist die’ zeide de cipier, dat een goedaardig, communicatief mannetje scheen te zijn, ‘dat is juist die, welke u naar den brandpaal geleidt! Met wat meer verstand, dan UE. mij voorkomt te bezitten, en hetgene mij voor UE. en deszelfs geëerde famille spijt, zoudt gij moeten geweten hebben, dat de leer der volmaking nergens minder aan den man wil, dan waar men de onvolmaaktheid voor een noodzakelijk ingredient van zijn eigen bestaan houdt. Gij, heeren Reformateurs!’ vervolgde hij, zijnen hoed beleefd afnemende, ‘gij ziet tijd noch plaats aan en gij hebt u dus niet te verwonderen, zoo men U somwijlen als suppoosten des duivels vastzet, om U, als in der daad lastige gekken, van kant te helpen!’

{==151==} {>>pagina-aanduiding<<}

‘Maar, Mijnheer de Concierge!’ zeide Perfect, bestendig doorhuilende, ‘dat ik u vragen mag.... als de volmaaktheid toch een volmaakt, noodzakelijk en onvermijdelijk ding is, wat kunnen de heeren Padres er dan tegen hebben, hoe mogen zij er tegen zijn?’

‘Om niets anders,’ antwoordde de Concierge, ‘dan waarom de vreedzame bezitter van een huis er zoo magtig veel tegen heeft, wanneer een buurman zijn licht komt betimmeren. En wat uwe noodzakelijkheid en uwe onvermijdelijkheid aangaat, hierin zullen zij u tegenhouden, zoo lang als zij den rok blijven dragen die zij thans aanhebben, en gij u niet buiten hun bereik zult weten te houden. Er zijn dingen in de wereld, Mijnheer, die zich zeer aardig laten zeggen op de Breêstraat te Leyden, en die op de groote markt van Toledo geene pijp tabak waard zijn: en dus vice versa.’

‘De geregtste en regtvaardigste zaak, die er in de wereld is!’ hervatte al snikkende onze goede landsman; ‘daar zit ik nu,’ zeide hij, ‘honderd en vijftig trappen welgeteld voor in de gevangenis! En wanneer ik die nog eens zal mogen tellen, dan zal het zijn om mij levendig te laten verbranden, of om mij dood te zien begraven!’

‘De straf, ik beken het, is groot!’ sprak de cipier, ook dan zelfs wanneer men u de middelen, die gij en uws gelijken ter volmaking aanwendt, alle niet voor even onnoozel kan aanrekenen. Ik weet het, gijlieden

{==152==} {>>pagina-aanduiding<<}

telt die niet veel: en zoo gij slechts uw doel meent te kunnen bereiken, zijn de middelen goed. Evenwel die zes monniken van los Pentados, die gij er zoo gul weg aan waagdet, om de volmaking der scheepvaart te bevorderen: en welke het u om het even scheen of zij met een hoofd meer of een hoofd minder naar huis voeren.....’
‘Geene oude koeijen uit de sloot te halen, Mijnheer de Concierge!’ hernam Perfect, ‘Bovendien, die heeren, moet gij weten, waren gepredestineerd, om het groote werk door hunne pogingen te helpen bevorderen. Hen wacht de martelaarskroon der heilige volmaking! zij mogen fier zijn die te hebben verdiend! En op dit oogenblik staan hunne namen reeds in het grootboek der bevorderaars van 's menschen heil met gouden letters aangeteekend!’

‘Eene kroon die u op de plaats de l'Infantado dan óók wacht!’ dus sprak de cipier, die nu klaar inzag, met welk eenen logeergast hij was opgescheept: ‘Ik groet u, Mijnheer de philosooph!’ vervolgde hij, ‘en wensch u een aangenaam overwegen toe van den staat, waarin gij u bevindt.’

Perfect zonk treurig in zijn hol neder en leide zich wanhopend, met uitgestrekte armen, over zijne tafel henen. Hij verloor zich in het droevig voorgevoel van de akeligheid zijns noodlots. Voor het eerst van zijn leven verwenschte hij hartelijk, dat hij zich ooit met het on-
{==153==} {>>pagina-aanduiding<<}
zalig metier had opgehouden, welk hem zoo ver gebragt had, als waar hij zich thans bevond: en dat hij niet liever het ellendige menschdom aan zich zelf had overgelaten. Treurig herdacht hij de zoete en rustige stonden, hoe imperfect dan ook, welke hij voorheen in zijne vreedzame Apotheek had doorgebragt. Hij vergeleek ze met de tegenwoordige, en zijn gemoed raakte zoo vol, dat hij meende te zullen stikken. De vreesselijke botsingen van zijn hart werden na eenigen tijd evenwel verzeld door een zeker geluid, een gedruisch, waarvan hij zich geen begrip wist te geven, doch dat leniging aan zijne smarten, dacht hem, doch zonder dat hij begrijpen kon hoe, geven moest. Dat het iets uitwendigs was, vatte hij echter ras: en nader oplettende, ontwaarde hij, dat er in de nabuurschap van dit onderaardsch verblijf iets zonderlings omging. Eindelijk bespeurde hij duidelijk den aanhoudenden slag van eenen hamer. Het geluid werd telkens sterker. En nu meende hij eensklaps eene opening, een licht door eenen der zijmuren van zijn vertrek te ontdekken.

‘Zijt gij het, stomme volmaaktheidskraaijer?’ Dus hoorde hij zich eensklaps door de opening aanspreken. ‘Wel nu! beken dan maar’ vervolgde de stem ‘dat er in deze wereld verduiveld schoon voor de Perfectibiliteit gezorgd wordt! Jammer maar, dat zij hier in Spanje in het bedelen en in het verbranden bestaat.’

‘Hemel!’ zeide Perfect, ‘hier, zoo veel voeten onder den grond bij mijnen eigenen naam aangesproken!

{==154==} {>>pagina-aanduiding<<}

En wie zijt gij, deelgenoot in mijn droevig lijden? - Wie zijt gij? - Ik meen u ook aan uwe stem te herkennen.’

‘Dat geloof ik eer, Kameraad!’ hernam de onbekende, ‘dan dat gij mijne ooren herkennen zoudt, waarvan het eene ingevolge uwer dit en datsche volmaaktheids-systema's door de geperfectionneerde menschlievendheid afgesneden is, en mij het andere ter verbetering van de luchtballons op mijne aetherische reize naar Engeland glad afvroor.’

‘Hoe nu! wat is dat! Groote Goôn! kan het zijn! de heer Habacuc Knaagwurm, die in de bataille met Don de Lanternas omkwam! - Dus een wandelend cadaver! Hemel! sta ons bij! sta ons bij!’ en onze held begon te rillen als peppelloof.

‘Ja, de hemel helpe ons!’ hervatte de Wijsgeer Knaagwurm, die niet dood was, ‘maar eerst wij ons zelven! Daar hebt gij eenen koevoet! fluks aan het werk, opdat wij zoo ras mogelijk uit dit onzalig verblijf geraken.’

De heer Perfect, hoe verschrikt dan ook, toog mede aan het werk: het viel hem echter pijnlijk om den opperman van een mensch te zijn, wien hij voor dood bleef aanzien. Binnen een paar uren niettemin was de scheidsmuur hunner respective gevangenissen zoo ver weggebroken, dat zij bij elkander konden komen.

{==155==} {>>pagina-aanduiding<<}

‘Nu de deur uit zijne harren geligt!’ zeide de vijand der volmaaktheid: ‘Bij mij was die van ijzer en draaide in de rots zelve om.’

‘Door vereende magt wordt het zwaarste werk gemakkelijk gemaakt!’ dus spraken de voorouders, en ook zij ondervonden dit. Onze vrienden geraakten den trap op, en toen zij eene der bovendeuren ook weggeruimd hadden, bevonden zij zich op eene binnenplaats, die tegen den stal van het paleis der Inquisitie aanschoot. Zij traden gemakkelijk in denzelven. Twee knechts waren bij het opdagend licht bezig om een paar rappe muilezels voor een der Padros op te zadelen, die op goed fortuin uitmoest. De knechts verschrikten op het onverwacht gezigt der Wijsgeeren. Zij wilden schreeuwen: maar de Wijsgeer Habacuc stopte hun ieder nog bij tijds eene wisch stroo in den mond en bond hen aan de latierpalen. Hunne statige Inquisitielivereijen maakte men zich ten nutte. De poort van Saragossa ging op dit gezigt dadelijk voor onze vrienden open: en daar zij zonder omzien doorreden, waren zij reeds voor het vallen van den avond te Medina.



{==156==} {>>pagina-aanduiding<<}

Tiende kapittel.

‘Daar gij nu toch naastdenkelijk wel gelooven zult, dat ik niet meer dood ben,’ sprak de heer Habacuc Knaagwurm, ‘en eenigzins nieuwsgierig zult zijn om te weten hoe het komt dat ik hier nog bij u zit, daar gij mij toch voor veertien dagen hebt zien doodschieten: - iets dat in der daad wel eenigzins contradictoir zoude schijnen, zoo men niet alles, wat verward, wat tegenstrijdig en wat kwaad is, in deze, God helpe ons! zich verbeterende wereld dagelijks gebeuren zag: - zal ik u dit eens kortelijk ontvouwen. Arrige aures Pamphile!’

‘Het zal mij zeer aangenaam zijn,’ antwoordde de Wijsgeer Perfect.

‘U heugt voorzeker nog van dien noodlottigen dag,’ hervatte de Wijsgeer Habacuc, ‘waarop onze brave Engelsche kapitein, ingevolge van het geperfectionneerde

{==157==} {>>pagina-aanduiding<<}

volksregt, goedvoed om den vreedzamen, niets kwaads duchtenden Spanjaard met twee kogels, elk van vier en twintig pond, te kennen te geven, dat hij vermoedde dat er oorlog tusschen zijne Natie en die van Spanje ophanden was: wijl in allen gevalle, dacht hem, het zij regt of geen regt, het altoos beter is om klappen uit te deelen dan om die te ontvangen! - Ik zag het geval aankomen en zoo veel wist ik reeds van het lieve menschdom, dat ik begreep dat, wie ook overwinnaar zijn mogt, wij gevangenen de ballen zouden betalen. Ik zocht dan in de verwarring, die reeds feliciter aanbrak, middel, om mij van de ongelukkige keus van twee kwaden, door een derde, iets meer belovende, te ontdoen. Eene van onze sloepen was te water, toen de affaire begon. Er mij te laten inzakken was niet onmogelijk, maar met dezelve alleen voort te komen was bezwaarlijk. Ik vond mij dus, hoe ongaarne ook, genoodzaakt, om mijn plan aan een' ander' mede te deelen. Edmond Lovely was mijn beste vriend aan boord: hij was, zoo hij mij zeide, van beroep een sentimentele schrijver en lid van het Genootschap, door vriendschap volmaakter, geweest. Ik koos hem uit, en dan wel niet wijl hij zedekundige Romans schreef, maar wijl hij mij voorkwam goede knuisten te hebben. Hij sloeg toe, en ondertusschen dat gijlieden nog vocht ter eere van eenen man, die u als eenen gaauwdief naar Botany-baai overvoer, tegen eenen anderen, die u voor slaaf in Bresil stond te verkoopen, waren wij onder faveur van den verschrikkelijken rook in de jol nedergezakt en dobberden reeds op den wijden Oceaan.

{==158==} {>>pagina-aanduiding<<}

‘In hare gevolgen evenwel scheen deze onderneming slecht berekend te zijn geweest. Zonder proviand zwierven wij op de eenzame baren rond, en dat drie dagen achtereen! Geene hoop van redding deed zich eindelijk op. De wanhoop sloeg zich om ons hart, en de honger maakte ons woedend.

‘Alles was ten lijve geslagen wat slechts den geringsten schijn van voedsel aanbood. Onze schoenen, een goed deel touw, schoon onverteerbaar, waren verslonden. De akeligheid van ons bestaan was door die middelen zelve verergerd en wij waren op het oogenblik om de handen aan ons zelven te slaan, of om ons in zee te werpen, toen ik, mij omkeerende, bespeurde dat mijn beste vriend, de heer Edmond Lovely, zich gereed maakte om mij zijn mes acht duimen diep in de ribben te stooten.

‘Ik verstomde bij dit bewijs van sentimentele vriendschap en rukte hem het mes uit de handen. Doch wijl ik uit den aard niet kwaad ben en den nood in oogenschijn nam, vergaf ik hem. Wij kwamen overeen dat, zoo er met het opgaan van de zon geene redding voor handen was, wij het lot zouden werpen, om te zien wie het eerst een lid van zijn ligchaam aan onze Victualie-kas leveren zoude.

‘Lovely was getroffen van mijn edelmoedig bestaan en geringe wraakzucht. Hij begon te schreijen en was voornemens, zeide hij mij, om een Lofdicht op dit

{==159==} {>>pagina-aanduiding<<}

bestaan in Hexameters, op het Donderdagsch Kransje van de Amicitia op te zingen, zoo ik hem de eer wilde aandoen van de opdragt derzelve aan te nemen.

‘Ik stond hem zulks gracieus toe, wijl ik gaarne talenten aanmoedige, hoe deerlijk dezelve dan ook veelal misbruikt worden.

‘De dag brak aan en helaas! geene redding deed zich op. Wij besloten om het lot te werpen. Dien de fortuin toelachte zou zijnen eisch doen. Daarna was de beurt aan den anderen.

‘Ik kon het niet hooger brengen dan vijf en veertig oogen. Hij wierp er zes en veertig en eischte mijne ooren.

‘Mijne ooren! riep ik verbaasd uit: zal het noodlot dezelve dan altoos, ook na hun afwezen, vervolgen!’
‘Dat gedaan is is gedaan!’ sprak Lovely. ‘Een eerlijk man houdt zijn woord. Ik heb uitgerekend, dat zulks het beste in de maag zal staan. Uwe ooren moet ik hebben.’

‘Een man van eer houdt zijn woord, hernam ik, die zedekunde versta ik zoo goed als gij. Ik ligtte hierop mijne pruik af. Tast toe, vriend Lovely! zeide ik. Vriend Lovely sprong van verbaasdheid terug.’

{==160==} {>>pagina-aanduiding<<}

‘Zijne kans was voorbij en het was nu mijne beurt om te eischen. Ik wilde echter geene baat van zijnen misslag hebben; ook ik achtte het leven niet meer en voorzag toch, dat ik het anderzins in de gevolgen of in de ellende zou moeten verliezen. Ook Lovely was zoo veel jonger dan ik: ik stond hem toe om nog eens te eischen.

‘Ik moet hem echter ter eere nageven, dat hij verleggen was over mijn bestaan, en dat hij door zijne bescheidenheid, het gevolg eener verfijnde opvoeding, gelijk men die in deze eeuw alleen gezegd wordt te ontvangen, ten volle liet doorstralen. Na vele pligtplegingen over en weêr vergenoegde hij zich met mijnen overgeblevenen arm.

‘Op dat oogenblik ontdekten wij land: en ik besloot om de verdere dislocatie mijner ledematen zoo lang uit te stellen, tot dat wij gezien hadden of er nog ander middel van ontkomen overbleef.

‘Wij dreven gelukkig met den vloed naar wal, en zagen met genoegen dat het land bewoond was. Dit echter vulde onze magen niet, die sterker dan ooit begonnen te spreken. Men had mij de Spanjaarden als een volk afgeschilderd, dat bijzonder medelijdend omtrent armen was, en zulks wijl de Godsdienstoefeningen er den hoogsten trap van volmaaktheid bereikt hadden. Ik houde er niet van, om de gevolgtrekkingen van 's menschen hartstogten te ver af te leiden of te sterk uit

{==161==} {>>pagina-aanduiding<<}

te rekken: doch het is zeker dat hunne Godvruchtige milddadigheid zich niet tot het vullen van onze maag uitstrekte.

‘Een oud visscher van de plaats, waar wij aangeland waren, gaf ons onbewimpeld te kennen, dat wij de Spaansche milddadigheid in derzelver volmaaktsten zin ondervinden zòuden, wanneer wij hun onze jol, dat een nieuw en fraai vaartuig was, voor een spotgeld afstonden. Men gaf ons een sober avondmaal om ons intusschen hierop te beraden. Wij spraken af, mijn vriend en ik, om het vaartuig des anderen daags voor zestig stukken van achten, maar minder niet, te verkoopen. Het had er zes honderd nieuw gekost. Ik, die een weinig Spaansch verstond, zou den koop sluiten.

‘Toen ik opstond, verzocht ik den schipper om mij den koopman aan te wijzen. “Om wat te doen?” vroeg hij mij. - Om koop te sluiten, antwoordde ik. - “Wat te verkoopen,” hernam hij. - De jol, hervatte ik. - “De jol,” sprak hij hoogst verwonderd, “die heeft uw landsman hem dezen nacht voor vijftig stukken van achten verkocht en is met het geld welligt reeds vier mijlen het land in.”

‘Ik verbaasde over deze wandaad van mijnen vriend, en begreep niet hoe hij dezelve behoorlijk in zijn lofdicht, in de Amicitia te houden, zou kunnen invlechten. Ik was nu tot den bedelzak gebragt en dat in een land, waar voor mij weinig te bedelen viel. In mijne

{==162==} {>>pagina-aanduiding<<}

wanhoop had ik de zotheid van mij bij het geregt te vervoegen, en mijnen reisgezel aan te klagen.

‘Men haalde hem in, voor hij nog op het Portugeesch gebied was aangekomen. Men zette hem in de gevangenis: men liet hem het geld aan den Koopman wedergeven, en de regters hielden de boot aan zich.

‘Een Advocaat, die een aartsvijand van den regter was, raadde mij voor niet, wijl ik niets bezat, dat, wilde ik de boot, die ten minste voor de helft mijn wettig eigendom was, wederom hebben, ik den regter slechts voor een oppergeregtshof aan te klagen had, dat men de Heilige Inquisitie noemde. Hij zou mij in dat geval eene acte van Complainte opstellen.

‘Ik nam de aanbieding van den beleefden man aan: doch was niet weinig verwonderd toen ik zag, dat de aanklagt tegen Lovely voornamelijk daarover liep, dat mijne partij gisteren in groote drift eene volle zeug tegen het lijf geschopt en den dag daarna eenen Jood naar zijne gezondheid gevraagd had. Ik begreep niet wat mijne jol met een vol varken en den welstand van eenen Israëliet gemeen had? Ik eerbiedigde echter de Costuimen van het land en liet mijnen Advocaat met de zaak rondspringen.

‘Intusschen had de regter mijnen vriend Lovely bij zich in huis genomen, hem gekoesterd en verzorgd. Hij hoorde hem uit over alles, wat mij in het bijzonder

{==163==} {>>pagina-aanduiding<<}

aanging: en nog voor dat mijne aanklagt tegen hem naar Madrid overgezonden was, zat ik zelf reeds aldaar achter de tralies der Heilige Inquisitie.

‘Men had mij onder weg meer dan eens over de achtbaarheid en vooral over de onpartijdigheid van dat geregtshof onderhouden. “Zoo er iets volmaakt in de wereld was” zeide men, “was het deze regtbank!”

‘Ik had geene reden om zulks tegen te spreken. Alleen ik begreep niet wat ik er mede te doen had. “Zoo vindt gij u dan niet bezwaard?” vroegen mij mijne leidslieden grimlagchend, “want gij dient te weten, lieve vriend!” dus vervolgden zij, mijne banden nog wat naauwer toetrekkende, “dat deze Heilige Vergadering eischt, dat men zelf zijne misdaad belijde: en het gebrek uwer ooren, waarmede gij, volgens het zeggen van uwen eigenen vriend, u aan den Satan verbonden hebt, zal reeds zeer veel tegen u bewijzen, indien gij niet in staat zijt, om de reden van dit zonderlinge deficit aan te wijzen.”

‘Al wat ik binnen kort omtrent mijnen vriend Lovely vernomen had, bevestigde mij in het gevoelen, dat ik mij sedert lang van het geraffineerde Sentimentalismus gemaakt had. Op dit pad, dat ook ter Perfectibiliteit opleidt, had ik nu reeds zulke weelderige vruchten geplukt, dat er mij de mond van scheef getrokken en de handen van verscheurd waren. Het Hof der Inquisitie lag mij thans na aan het hart. Mijzelven van iets te

{==164==} {>>pagina-aanduiding<<}

beschuldigen, waaraan ik mij niet schuldig vond, was moeijelijk en vernederend. Evenwel, zoo, gelijk men zeide, men er zonder zulk eene soort van zelfbeschuldiging niet weder uitkomen mogt, was het toch raadzaam van ten minste wat kwaads van zichzelven te biechten. Ook zoo zedig is het leven, van welk Adamskind ook, zelden, of er is in den knapzak van zijne ondeugden nog wel zoo veel op te schommelen, dat er de Inquisitie van Spanje haar genoegen aan hebben kan. Ik dacht derhalve: - ik recolligeerde mij; ik zag het rommelzootje van mijn ellendig leven eens over: - en stond in tweestrijd wat eigenlijk te kiezen tot aanklagt van mij zelven, toen onze vriendelijke Concierge mij bij mijne aankomst dadelijk uit denzelven hielp. “Bekent gij iets, mijn vriend!” zeide hij mij, “of bekent gij niets, het is volstrekt om het even. Gij komt hier niet uit dan om levendig verbrand of om dood begraven te worden.”

‘Ik was getroffen, maar tevens geresolveerd. Van dat ellendig ding, dat men leven noemt, had ik reeds lang het mijne gehad, en alle die verleidende schimmetjes, die zij voor mij aan den wand eener bedrogene verbeelding geteekend had, waren sedert lang door mij als de stinkende dampen der uitgaande lamp gewaardeerd. Ik nam voor, om dezelve met eene stoute hand voor altoos uit te dompen. In deze volmaaktste der werelden, van allen bedrogen, zoude ik dus ten minste de Inquisitie kunnen bedriegen, die in haren verstandigen ijver voorgenomen had, om mij levendig te verbranden.

{==165==} {>>pagina-aanduiding<<}

Aan den anderen kant, na zoo veel geleden kwaad, was, dacht mij, deze wraak niet voldoende. Ik moest beproeven of er niet nog een ander en beter middel overschoot, om mijnen moed aan het voor mij zoo lang nadeelige menschdom te koelen. Ik vond dit, in ondanks hetzelve te blijven leven en deszelfs zotheden en snoodheden uit te krijten. Ik zocht hulp, en daar ik u vond, spoorde ik u, bij gebrek van beter, aan, om met mij levendig uit de gevangenis te komen. Ik had bijstand noodig: ik vond dezelve, en gij weet de rest.’

‘Nu wilde ik toch wel eens weten,’ zeide de heer Perfect, nadat hij dit verhaal met bewonderende aandoening had aangehoord, ‘wat toch die verduivelde vriend Lovely heeft aangezet, om u zoo onbeschaamd te behandelen! Het sentiment toch van de vriendschap, dat diendet gij te weten, vriend Knaagwurm! is sedert eenige jaren zoo bijzonder aangewakkerd! er zijn zoo vele metaphysische bepalingen van opgesteld en voorgedragen, zoo vele heerlijke aanmoedigingen omtrent hetzelve uitgekomen! er zijn bovendien zoo veel Societeiten en Kransjes ter harer eer en dienst opgerigt!... Ook de vriendschap heeft dat belangelooze des teederen gevoels, die geheele verloochening van dat zoogenaamd en zoo vernederend Ik, in zulken volmaakten graad ingevoerd!... Alles is in dit vak zoo liefdevol gestemd, dat de luit der Harmonie de zedelijke ineensmelting vrijwillig afperst, en dat het beeld der vriendschap als onder de eeuwig bloeijende rozen der liefde wellustig schijnt weg te zinken! Men is bijna op de punt des

{==166==} {>>pagina-aanduiding<<}

bergs! De fabelen der oudheid ziet men van daar reeds als Realiteiten opdagen! Castor en Pollux, Orestes en Pylades ziet men tot den opbouw van het nieuwe Jeruzalem medewerken: en vrouw Astraea, die eens de aarde om reden van het zedenbederf verliet, wordt in het verschiet, op de vleugelen der ware, warme, heilaanbrengende vriendschap, wederom te gemoet gezien!’

‘Ik wil zeer wel gelooven dat gij iets moois zegt!’ viel hem eindelijk de Philosooph Knaagwurm, die bezig was om zijne nachtmuts vast te binden, in de rede: ‘doch ik versta er volstrekt niets van. Na zulk eene vermoeijende reis als wij afgelegd hebben, zal ik mij vergenoegen, met het droomen slapend waar te nemen. Ik laat het aan u en de uwen over om zulks, wakker zijnde, te doen.’

Des anderen daags, toen de heeren uitgerust hadden, vond de Wijsgeer Perfect dezen brief van den Wijsgeer Knaagwurm op het déjeûner naast zijne boterham liggen.

‘Adieu, Mijnheer! ik geef u aan u zelven, aan uw noodlot en aan uw verfijnd en verteederd gevoel wederom over! Ongaarne ben ik lang met gekken gebruid en nimmer blijf ik vrijwillig in hun gezelschap. Ik had u noodig om uit de gevangenis te geraken: dit gedaan zijnde kunnen wij elkander missen. Gij gaat morgen Noordwaarts, en wanneer gij dezen leest, ben ik reeds Zuidwaarts afgetrokken. Gij gaat de volmaaktheid, ik 's menschen toenemend bederf aankondigen.

{==167==} {>>pagina-aanduiding<<}

Welligt treffen wij elkander nog wel eens aan deze zijde der Doodriviere aan. Gebeurt dit niet, veel verbeurd is er ook niet aan! Doch heeft zulks plaats, zoo hoop ik u dan wat wijzer of gij mij wat gekker, ik u overreed van mijne gevoelens of gij mij van de uwe te mogen aantreffen. Eendragt en eenstemmigheid toch, - zie daar de nog eenigzins mogelijke volmaaktheid onder de menschen!

‘De man der ondervinding en der droefheid,

‘Habacuc Knaagwurm.’

Op het lezen van dit geschrift deed de heer Perfect datgene wat mannen, die zeer wel weten dat zij verstand hebben, gewoon zijn te doen, wanneer men hunne treffelijke pogingen schijnt te willen minachten. Hij trok zijne schouders op en zag den Wijsgeer Knaagwurm voor een onnoozel, kortziend wezen aan. Hij beklaagde hem niet te min. ‘Ieder een,’ dit wist hij, ‘kon geen perfect zijn: en dit behoefde ook niet.’



{==168==} {>>pagina-aanduiding<<}

Elfde kapittel.

Onze held toog den weg naar Frankrijk op. Veel had hij van dat land hooren spreken, en er zat bij hem een voorgevoel van het geluk, welk hem aldaar wachtte. Reeds bij zijne eerste aankomst op de grenzen was hij getroffen van de gulle vriendelijkheid, de vrolijkheid en de goedheid der inwoners: en gelijk dit, naar zijne meening, bij verstandige lieden altoos plaats hebben moest, hij beoordeelde alles naar den eersten indruk, die de voorwerpen op hem maakten. ‘Dit is wat anders te zeggen,’ sprak hij, ‘als die zwartgalligheid en stijfheid der treurige Spaansche natie! Hier heeft alles het aanzien van zedelijkheid, want hier is alles beleefdheid en het eene volgt het andere. Hier is geene Inquisitie, dus ook geene vervolgzucht: hier treft men den mensch in zijne primitieve waarde, dus ook het naast aan de volmaking aan: want de uitersten raken elkanderen, hoe zeer ik dit nog niet begrijpen kan. Hier ligt de gron-
{==169==} {>>pagina-aanduiding<<}
dige aanleg van alles goeds; want nooit heb ik mijnen hoed zoo dikwerf moeten afnemen, om de lieden wederom te groeten dan hier.’

Hoe dieper dat Perfect het land inkwam, hoe meer beleefdheid, en dus ook hoe meer zedelijkheid hij aantrof. In Parijs, dus meende hij te regt, moest dezelve dan ook ten top stijgen, en den stapel der Perfectibiliteit in dat vak opleveren. Hij maakte echter eene opmerking; dat namelijk hoe beleefder men in de herbergen werd, hoe duurder men er begon te rekenen. Doch ook het eene moest het noodwendige gevolg van het andere zijn: alle waar toch is naar zijn geld, dus ook het geld naar de waar. Dikwerf was hij echter hierdoor in beraad om zijne reis te staken en ‘Basta beleefdheid!’ te zeggen: want zoo druk als de Politesse van den eenen kant kwam, zoo druk ging van den anderen zijn geld henen. Tot dus verre had hetzelve nog toegereikt, maar nu raakte het op en zag hij zich genoodzaakt om, gelijk men zegt, zijn paard aan te spreken.

Hij kon hiertoe geen gelukkiger oogenblik uitkiezen dan in de herberg, waar hij dien nacht doorbragt. Des Kasteleins neef te Orleans, de Heer le Gros, die onder de Mousquetaires Gris van den koning Lodewijk XV diende, had juist een goed paard noodig en de schoone Andalousiër uit den Jesuitenstal had hem dadelijk in het oog gestoken. ‘Wanneer het paard niet kreupel ging,’ zeide daarom ook Monsieur le Gros tegen den Heer Perfect, ‘dan gaf ik er ma parole d'honneur! dertig Louisen

{==170==} {>>pagina-aanduiding<<}

voor. Maar zoo als het nu is, zou ik er pas vijf voor willen geven.’

‘Mijn paard kreupel gaan!’ riep Jan Perfect met verwondering en spijt. ‘Nooit was een beestje zoo goed op zijne koten als mijn los Padros inquisidores;’ gelijk hij kortheidshalve zijn beestje noemde.

‘Het gebrek naastdenkelijk van U Wel Edel (dit zij met bescheidenheid gezegd!) eenigzins verdraaid gezigt:’ sprak de Mousquetaire Gris met een vriendelijk grimlachje. ‘Immers hoe liefelijk UEdele dit gezigt ook sta’ vervolgde hij, ‘lonkt U Wel Edele echter min of meer met beide oogen te gelijk.’

Perfect wist van hooren zeggen, dat hij zoo ietwes scheel zag, maar het was hem nooit zoo beleefd gezegd als nu: en daar hem de wending van het gezegde des heeren le Gros, flatteerde, vergat hij het insult, zijn paardje aangedaan. In plaats derhalve van de partij van hetzelve ernstig te nemen, gelijk anderzins zijne eer en zijne beurs vereischten, vergenoegde hij zich met nog driemaal zoo scheel te zien en allervriendelijkst te repliceren, ‘dat hij het dan toch had moeten voelen, dat zijn paard kreupel liep, wanneer hij er op zat.’

De Mousquetaire Gris lag hem dit anders uit, door hem te verzekeren, ‘dat de beste ruiters, dat is te zeggen die, welke de ongegêneerdste houding te paard hebben, even daarom gewoonlijk de beweging van het-
{==171==} {>>pagina-aanduiding<<}
zelve zoo weinig voelen als het paard het hunne.’ Ook toen het paard voorkwam, hinkte het aan voor- en achterpooten. Perfect zelf moest dit bekennen.

Wij weten het bij ondervinding, dat onze Wijsgeer immer bij gevolgtrekking redeneerde. Op dit gezigt maakte hij des de conclusie op, dat, wijl hij nu, van dit, hem tot nu toe onbekend gebrek, aan zijn paardje, overtuigd was, hij de hand met hetzelve ligten moest. Ook zou hij zich thans niet gaarne meer op hetzelve wagen. Hij was dus zeer verheugd, toen de Mousquetaire Gris er hem, onaangezien het ongelukkig kreupel gaan, nogmaals de gemelde vijf louisen voor aanbood.

‘Vriendelijk en loyaal!’ zeide de heer Perfect, de zeven en vijftig guldens Hollands voor een paard van honderd halve rijders blijmoedig opstekende, ‘loyaal en vriendelijk,’ herhaalde hij, ‘daarvoor zouden wij in ons land eenen halven dag als Joden geschagcherd en als magere varkens. geschreeuwd hebben: hier daarentegen gaat dit in een oogenblik, en op zulke wijze! Hier Johannes Perfect!’ vervolgde hij, zichzelven vriendelijk den baard streelende ‘hier man! zit de Kiem van het zich rondom veredelend en verbeterend menschdom, waarvan wij reeds zoo dikwerf spraken! Ik zeg de Kiem en ook meer niet dan de Kiem, dewijl ik toch hier en daar al eens heb misgetast: doch, onder ons gezegd en gebleven, van deze Kiem hoop ik evenwel de boonen nog te proeven.’

{==172==} {>>pagina-aanduiding<<}

Van boonen gesproken! de heer Perfect was eenigzins verwonderd, toen hij een oogenblik daarna den Mousquetaire Gris met zijn nieuwkoopje den weg naar Parijs in vollen galop zag oprijden, en dat het beestje thans niet meer mank ging dan hij zelf deed. De oude heer le Gros, welke, dat pas, naast hem stond, zag daarentegen duidelijk en klaar, dat het nog vreesselijk kreupel liep, en schreef het niet zien van onzen wijsgeer aan deszelfs liefelijk lonken toe: waarmede hij dan ook genoegen nam.

Toen onze landsman in Parijs aankwam, was zijne eerste zorg om eenen bankier op te zoeken, die eenen goeden wissel voor hem negotieerde. Behoorlijk van deze eerste behoefte des menschelijken en voornamelijk Parijschen levens, voorzien, toog hij er op uit om alles, wat eenigzins opmerkingwaardig scheen, op te nemen. Gebouwen, voorwerpen van pracht, Genootschappen, Akademiën..... alles trof hem - alles bewonderde en begaapte hij. De Geleerden vooral waren de voorwerpen zijns diepsten eerbieds. Het aanschouwen alleen dezer meer dan verhevene wezens bevestigde hem, duim voor duim, van de ontegenzeggelijke waarheid, dat het duizendjarig rijk ophanden was, en alles, den weg der volmaking langs, naar het einde liep. Het eenigste, wat hem ter eere der kunst speet, was dat zijlieden zelven zoo weinig over de volmaaktheid spraken, als of dezelve hun ten eenenmale onbekend was, en er dus ook nooit over disputeerden, dat toch bij hem Perfect het leven van de zaak was. Integendeel wat hij ook opperen mogt,

{==173==} {>>pagina-aanduiding<<}

en hoe vreemd het scheen, zij vonden altoos dat hij volkomen gelijk had: zij lachten om alles wat hij zeide, en dronken zijnen Champagne-wijn als water.

‘Maar Heeren!’ vroeg hij hun eindelijk, ‘zoo dan in der daad, gelijk mijn Papa dit bewezen heeft, de volmaaktheid geen non-sens, geen onwezen is, waar zocht UEdele dezelve hier over het algemeen? waar bespeurt UEdele dezelve allerduidelijkst?’

‘In mijne schriften! In mijne schriften alleen!’ was het algemeene antwoord van alle de geleerden, hoofd voor hoofd.

Perfect kon zich hiermede in zoo verre wel comformeren, als hij, het geluk hebbende van dezelve nooit te hebben gelezen, ook niet weten kon of zij allen, of slechts weinige onder hen, in der daad gelijk hadden.

Een onder hen, die hem het meest toegenegen scheen, en die het meest Champagne-wijn gedronken had, lag hem uit wat er eigenlijk van het geval was, en dat geen van de werken der aanwezende groote mannen, in eenen metaphorieken zin genomen, de moeite van het oprapen waard was. ‘Men mag zichzelven niet prijzen, Monsieur Perfect!’ voegde hij er bij onder het ophalen van zijne Jabot, ‘maar zoo iemand de volmaaktheid in zijne eigene schriften vinden mag, zoo - ben ik het!’

Perfect juichte deze gulle openhartigheid blijmoedig

{==174==} {>>pagina-aanduiding<<}

toe. ‘Zulke ongekunstelde Naïviteit,’ zeide hij ‘leidt op tot deugd en tot eenen veel beslissenden graad van verbetering; zoo spreekt de man der natuur en de man van verdiensten! zoo moesten wij allen spreken! - Dat zouden onze voorouders niet gedaan hebben,’ voegde hij er bij, ‘neen, toch niet! daarom ook waren zij zoo veel minder en God weet daarentegen wat onze kinderen en kleinkinderen niet nog zullen worden, en wat die nog zeggen zullen! - Zulk een man is geen verrader! Ik ken hem nu reeds dóór en dóór! Aan dat verstand en aan die openhartigheid riek ik eenen Colloborator van ons herstellingswerkje of ik laat er mijn Latijn onder.’

De neus van Perfect bewees voor zijne kundigheid. De man, die voor hem stond, was met de daad een der eerste Economisten van Frankrijk. Gij zult hem wel hebben hooren noemen, mijne lezers! Het was Monsieur Babet zelf, die man, van wien wij het Tractaatje over de bereiding der Hypostase of het afzetsel der Urine tot huishoudelijke waskaarsen, hebben: en aan wien wij de uitvinding verschuldigd zijn, om door eene Mutatio Principii, of het Hokus Pokus des eersten wezens, van aardappelschillen blikke nachtblakertjes te kunnen maken.....

Het woord van Economie in het eene land moet niet verward worden met dat, wat het in een ander land beteekent. Hier, bij voorbeeld, beduidt hetzelve zoo veel als sparen, in een ander dat van veranderen. De hee-
{==175==} {>>pagina-aanduiding<<}
ren Economisten, eene secte of classificatie van geleerden, welke de wijsgeerte der vorige eeuw onder hare verwarmende vederen, heeft uitgebroeid, belijden wel eene zeer groote Economie, doch het is slechts in de voorwerpen, waarover zij handelen, maar des te milder zijn zij in de middelen, welke daartoe moeten dienen. Doch ook dit maakt goed huishouden, want dat men hier bespaart, kan men elders dubbel besteden.

Monsieur Babet was thans chef der commissie, welke eens gedurende het Ministerie van den Abt Terrai gelast werd om het Gouvernement te berigten, in hoe verre het systema van Monsieur d' Aulnais, ‘dat namelijk om den Korenhandel eene behoorlijke extensie te geven, men denzelven ongemeen beperken moest: en dat in cas van hongersnood, het koren dáár moest opgezocht worden, waar hetzelve het minst geleverd en het meest verteerd was’ - ad publicam applicationem of tot algemeene toepassing kon gebragt worden?

Zulke en soortgelijke speculaties banen den weg tot de algemeene volmaking des handels en van den landbouw. Die zoo iets niet ziet is een kind, of wel, hij heeft geene oogen. Want daar het toch bewezen is, dat men, sedert dat de wereld staat, door soortgelijke middelen, opgenoemd doel nooit heeft kunnen bereiken, is het zeker - dat is te zeggen en logice en syllogistice zeker! - dat men er door tegenovergestelde komen moet. Die zoo iets niet toestemt is een onvernustig mensch of wel een stijfkop.

{==176==} {>>pagina-aanduiding<<}

Dat was een man! dat was de man naar het hart van Johannes Perfect! geen wonder dan ook, dat hij zich binnen kort teederlijk met denzelven verbroederde. De eene Wijsgeer verliet den anderen niet meer dan zijne eigene schaduw: en de Franschman raakte weldra zoo doortrokken van eerbied voor alles wat de volmaking à la Monsieur Perfect ademde, dat hij van den ochtend tot den avond niet anders meer berekende, dan hoe hij het best door dezelve zijne bijzondere voordeelen tot nut van het algemeen - gelijk dit van zelve sprak, bevorderen zou.

Intusschen dat deze dag geheel voor hem oprees, vond hij goed om den heer Perfect de volmaaktheid zelve - voor zoo verre die in Parijs reeds toen aanwezig was - in alle derzelver geuren en kleuren te doen genieten. Van de Parijsche volmaaktheid relatief aan Johannes Perfect, dacht monsieur Babet, moest altoos wat komen, en iets daarvan, al was het dan ook wat minder volmaakt, op hem Babet nederdalen. Een man toch van verdiensten trekt zoo zeker bijna altoos partij van tijd en omstandigheden, dat er wel eens menschen gevonden zijn die beweerd hebben, dat somwijlen de omstandigheden en de tijd alleen dikwerf voldoende zijn, om den man van verdiensten en doorzigt daar te stellen.

Onverwachts sprong inmiddels eene drijfveder in het hart van den eerzamen Perfect los, welke hij voor dezen nooit ontwaard had, schoon zij anderzins in een werk van dezen aard en stempel slechts zelden eerst op de

{==177==} {>>pagina-aanduiding<<}

honderd zeven en zeventigste bladzijde te voorschijn treedt. Zonder daarom iets meer dan voorheen van zijn hart te weten, voelde Perfect alleen nu voor het eerst dat hij een hart bezat: in dien zin namelijk genomen, welken diegenen aan het woord hart durven hechten, welke meenen, dat in het hart alleen alle die dingen huisvesten, die sommigen meer eenvoudiglijk, elders of ook elders, zoeken.

Die in Rome geweest is en den Paus niet gezien heeft, die te Kampen was en niet eens over de brug wandelde, of die naar Parijs ging en de Opera niet eens bezocht, die kon met regt gezegd worden, zoo veel en meer niet te hebben gedaan, dan zijn geld slechts te grabbelen te gooijen, dewijl hij toch de grootste verdienste en vrucht verwaarloosde, welke naar de meening van sommigen door het reizen valt in te zamelen - vertellen namelijk! Ja zelfs die soort van menschen, welke men Philosophen noemt, en wien anderzins de lengte der Kamperbrug, of die des Pausen neus geene behoorlijke rustpunten voor een aangenaam herdenken, of voor eene leerrijke bespiegeling opleveren, en die, om met datgene, wat zijlieden gewoon zijn nut te noemen, te reizen, zich wat meer met de menschen, die over de brug wandelen of met degenen, die om den langen neus lagchen of er voor beven, dan wel met den neus of de brug zelve willen ophouden, en die eer den mensch in het Parterre of de Loges van de Opera, dan diegenen, welke op het tooneel verschijnen, tot voorwerpen hunner beschouwing nemen - die Wijsgeeren zelve, welk een misselijk figuur zij er dan ook maken, en welk een gevaar hunne zelf-
{==178==} {>>pagina-aanduiding<<}
standigheid er loopen mag, gaan toch eens naar de Opera van Parijs, vooral wanneer zij eenmaal te Parijs zijn: en het is niet altoos gezegd, dat de vlugge Entrechât van Madame Vestris, de nachtegalenstem van Mademoiselle Herbelot of het zeer equivoque Costuum van Madame du Bois hen met die eigenste zelfstandigheid weder naar huis zullen voeren, als waarmede zij waren komen aanstappen. Want - en men vergeve ons de zonde! de heeren Philosophen, zoo als zij dáár reilen en zeilen, hebben dit met de menschen, die zij bestuderen, gemeen - dat zij ook menschen zijn! en niet zelden magtigt de beschouwing van het brooze menschdom den beschouwer zelven, om op zijne beurt eens zóó bros te zijn als dit slechts mogelijk is: al was het dan ook maar om proefondervindelijk te kunnen bewijzen, ‘dat een ander zulks niet had behooren te zijn.’

Ingevolge dezer of soortgelijke aanprijzende voorrede, toog de heer Perfect dan ook eens naar de Opera: en dit besluit, deze stap besliste van een aanzienlijk deel zijns volgenden levens. Verblind raakte hij door de begoocheling van dit verblijf der Toovergodinnen, bedwelmd door uiterlijke praal, opgetogen aan alle zijne vijf zinnen! Hij was er nog geene tien minuten geweest, of hij had reeds aan vriend Babet in vertrouwen verklaard, ‘dat hij op zijn minst in den hemel meende te zijn: en dat, zoo hij zich bij geval nog op de aarde bevond, hij wel verzekerd was, dat hij zich thans in den tempel der volmaaktheid ophield.’ Vriend Babet stijfde hem in het laatste vermoeden.

{==179==} {>>pagina-aanduiding<<}

Onbewegelijk bleef onze vriend staan. De volkomene bewustheid, dat dan toch waarlijk de mogelijke volmaking geene hersenschim meer was, had geheel zijn aanwezen vermeesterd: en hij zou nog lang buiten het gevoel zijner deerlijke Existentie gebleven zijn, zoo nu en dan een druppel brandende olie van de kroon, waaronder hij zich juist bevond, op zijnen neus of zijn voorhoofd nedervallende, zoo het Mephitique Gaz van den eenen of ander naburigen Chevalier, die met zijne waschvrouw overhoop lag, of wel het trappen op zijne pijnlijke likdorens, hem niet somwijlen tot het momentanele gevoel van zich zelven had terug gebragt, en tot de overweging of in der daad de volmaaktheid wel zoo volmaakt was, als de Opera van Parijs zulks liet aanzien. Ras echter werd hem deze gewaarwording ontnomen. Mademoiselle Rose Freton trad het tooneel op.

‘Daar is zij!’ barstte eensklaps onze Wijsgeer, onder het lozen van eenen diepen zucht, uit. ‘Wie?’ vroeg de Fransche Wijsgeer. ‘Ik weet het niet,’ antwoordde onze landsman, ‘maar ik voel een zeker iets, dat ik nooit gewaar werd.’ - ‘En dat eerst op uwe jaren!’ zeide Babet, ‘daar is men hier te lande vroeger mede klaar.’ - ‘Het kan zijn, Babetje!’ antwoordde Perfect teederlijk, ‘maar wie heeft ooit van zijn leven ook zoo iets gezien!’

Babetje, die van zijn leven zoo iets en veel beter gezien had, Babetje, die wist dat Mademoiselle Freton zonder rood, zonder wit, zonder blaauw, zonder alle

{==180==} {>>pagina-aanduiding<<}

de andere uitmonsteringen der kunst, naauwelijks iets meer dan eene zeer ordinaire Boulevards-schoonheid was, begon eensklaps te combineren, dat zijn boezemvriend Perfect, ook in soortgelijke beoordeeling geen heksenmeester zijnde, hij dus gelijk andere groote Wijsgeeren aan illusies en verkeerde calculaties zou kunnen onderhevig zijn. Kortom, een gemoedelijk plan kwam bij hem op, om partij te trekken van.....

‘Ik besterf het!’ riep Perfect uit, zijn kamizool wagenwijd openende. ‘Is zij het:’ vroeg hij, ‘of is zij het niet?’

‘Of zij het ook is!’ antwoordde Monsieur Babet: ‘zij is het levensgrootte!’

‘Mijn hart gevoelde het!’ sprak onze Wijsgeer met betraande oogen. ‘De Godin der volmaaktheid zelve! niet waar? - o Ja, zoo kwam zij mij in mijne teederste bespiegelingen, zoo in mijne beredeneerdste overwegingen, zoo in mijne zoetste droomen altoos voor. Zoo eindelijk!’...

‘Ik heb, Cher Ami!’ viel Babet hem in de rede, ‘ik heb u die surprise willen menageren. Overal moest gij de volmaaktheid zoeken of bevorderen, hier in Frankrijk moest gij haar aantreffen en zij u beloonen.’

‘Zij mij beloonen!’ riep Perfect in bedwelming uit, haar gezigt alleen vervult geheel mijn hart: Zij heft

{==181==} {>>pagina-aanduiding<<}

mij tot haar op: ik zelf word al volmaakter en volmaakter. Cher Ami! Ik zou het naauwelijks mijne eigene moeder durven zeggen, welke gewaarwordingen ik ondervinde. Op mijne eer, ik geraak heel buiten mij zelven.’

Perfect ging naar huis met de Godin der volmaaktheid in zijn hart, en bragt ter harer eer de onrustigste aller nachten door. Babet lag zich op één oor, en berekende bij zich zelven de middelen om zijnen hartvriend, den Hollandschen Wijsgeer, eens zoo netjes in de luren te leggen, als hij er ooit in gelegen had.

Toen hij den anderen dag de gordijnen van het bed zijns vriends opschoof, vond hij dezen nog in katzwijm liggen, over den indruk welkende Godin op hem gemaakt had. Alles, wat hij ooit, van een klein kind af, tot nu toe in het herstellingswerk of in de volmaking gedaan of gespeculeerd had, van het inmaken van augurken af tot de algemeene zedelijkheid incluis, had zich den ganschen nacht dóór voor zijn geheugen rondgedraaid. En dat, ten geleide eener illusie, - eener illusie, welke hij voor als nog niet begeerde uit te leggen! - Dat datzelfde wezen of liever dat afgetrokken denkbeeld, hetwelk men Volmaaktheid noemt, zich in persoon aan hem Johannes Perfect had willen vertoonen, om hem in zijne loffelijke pogingen aan te moedigen en die te bekroonen, - dat lag bij hem buiten kijf: te meer, daar zijn geheel nieuw hart, door deszelfs eerste gevoelens, die billijke aanspraak op dezelve geheel en al beaamde.

{==182==} {>>pagina-aanduiding<<}

‘Tot nu toe, mijn dierbaarste vriend!’ zeide de heer Babet, eenen stoel nemende en zich naast zijn bed plaatsende, ‘ben ik u welligt slechts als een subaltern medebelijder onzer groote volmaaktheidsleer voorgekomen: doch het is tijd om u aan te toonen, dat ik mijne geringheid ten minste door ijver weet op te wegen. Ik moest eerst zien, welken indruk gij van het gebeurde van gisteren zoudt ontvangen, om mij daarnaar te rigten: eerst weten, of gij in der daad waardig zijn mogt, om in de diepste geheimen van de leer der volmaking ingelijfd te worden. Onaangezien alle mogelijke zêle, die gij aangewend hebt, moet ik u echter bekennen, dat er altoos iets nieuws, iets, iets ongebolsterds, met één woord, nog iets menschelijks in uwe wijze van zijn en beschouwen opgesloten ligt: en dat gij, om uwe loffelijke pogingen met het gewenschte gevolg voort te zetten, die Arcana, welke het verfijnd, het subliem gevoel alleen aanbrengt, niet langer ontberen moogt. Eene geheele en formele inlijving in eene broederschap door den gequintessentiëerden of vijfmaal overgehaalden geest der Perfectie bezield, is derhalve hoogstnoodig: en hiertoe heb ik - middelen en volmagt. Haar zetel, gelijk van alles, wat immer groot, wat treffend, wat eenig, ik ga verder, wat Goddelijk is, moest noodwendig in Parijs zijn - die Stad, uit welke als uit één punt, alle deelen van volmaking als zoo vele heldere, klare, snelvlietende beken voortvloeijen! Het staat nu aan u, mijn dierbare! om u op de lijst der glorierijke Candidaten van dat heilig lidmaatschap te plaatsen. Sterk, wel is waar, is de

{==183==} {>>pagina-aanduiding<<}

proef, waaraan gij u onderwerpt, doch heerlijk de uitkomst, roemrijk de overwinning, schitterend de voordeelen, die u wachten! onuitsprekelijk het geluk, om van de hand der volmaaktheid zelve in hare aardsche vertegenwoordigster te mogen opgenomen, ingelijfd, gekroond te worden! om van haar den kus der broederschap te ontvangen!

‘Maar wat zeg ik!.... Hoe draaf ik door!.. onvoorzigtig voort..... door teedere, maar overtollige bezorgdheid voor uwen dierbaren persoon gedreven! - Uw naam tot haar overgevlogen, uwe verdiensten haar bekend, de bijzondere hoogachting, die zij reeds voor u gevoelt, de indruk, welken gij op haar en op haar hart gemaakt hebt!.... dit alles geeft aanleiding tot gissingen omtrent den graad van zaligheid, voor mijnen besten vriend alleen weggelegd, en van welke hij zich welligt zoo lang geheugen zal, als de groote Perfect in deszelfs aardsche bekleedsels op deze wereld, tot welker geluk hij geschapen is, rondwandelen mag.’

Oogen, ooren, mond stonden bij onzen Wijsgeer alle zoo wijd open als derzelver anatomische zamenhang zulks gedoogde. ‘Mij kennen! mij bewonderen! mijne pogingen bekroonen!’.... zeide hij eindelijk en vloog in zijn nachtjak het bed uit en Monsieur Babet om den hals. ‘En wat gij van het Candidaatschap zegt,’ vervolgde hij, in volle, verteederende bedwelming, ‘dat liever heden nog dan morgen! liever op dit oogenblik dan over een uur, en al moest het mij zoo veel geld

{==184==} {>>pagina-aanduiding<<}

kosten als ik jaarlijks aan Rhubarber-pillen verknede!’

Monsieur Babet had van geen geld gesproken, en dat, wijl hij er des te meer aan gedacht had. Nu, daar het ijs gebroken was, liet hij er en passant slechts invloeijen, ‘dat dit voorzeker de minste zwarigheid zoude zijn: en hij niet uitrekenen kon, dat de geheele zaak, zoo als die reilen en zeilen mogt, zijnen dierbaren vriend boven de twee duizend Fransche daalders zou komen te staan: het feest van de receptie, het entréegeld, de cadeaux enz., gelijk van zelve sprak, apart gerekend. Al hetwelk in dit geval des te spaarzamer zoude berekend worden, wijl men het daar te lande altoos voor eenen der heiligste pligten der volmaakte gastvrijheid hield, om de vreemdelingen nooit meer af te nemen dan zij in der daad betalen konden.’

Niet ongelijk aan de heldere middagzon, wanneer dezelve eensklaps door opkomende donderwolken verduisterd wordt, of liever aan het gezigt van iemand, die de handen reeds dankbaar uitstrekt, en welke tot vriendelijke belooning eene welgepaste oorvijg bekomt, zoo vertoonden zich de gelaatstrekken van onzen Perfect bij het opmaken dezer onbeschofte volmaaktheidsrekening. Van Rhubarber-pillen had hij, dit kan men zeggen, regt op zijn pas gesproken: want, behalve dat hij er nooit moeijelijker door te slikken vond, hadden dezelve ook nooit iemand zoo vreesselijk gepurgeerd, als men dit met hem voorhad. Evenwel, daar er een ding in de wereld is, dat men verkozen heeft fatsoen te noemen, hoe-
{==185==} {>>pagina-aanduiding<<}
zeer dan ook schijnt, dat weinige menschen weten, wat eigenlijk fatsoen zij, begreep hij, dat hij hetzelve op zijne manier ook ophouden moest, en zulks daarom te meer, wijl hij er nog minder dan iemand van wist. Ook zijne eer riep hem tot opoffering en enthusiastische opofferingen. Van deze weet men, dat zij slechts zeldzaam kinderen der rede of der overtuiging, meestal die van gulle dweepzucht zijn. Om ze te doen geboren worden, is het noodig dat er van tijd tot tijd Perfectjes opdagen, of lieden, die naar dezelve gelijken.

Lang uit te weiden over eene Mystificatie, waarvan men zoo ras de ontknooping als het begin ontwaart, en welke een volmaaktheidzoeker alleen niet dadelijk kon inzien, wijl hij door te zoeken wat bij provisie hier op aarde niet aanwezig is, noodwendig in begrippen vervallen moet van dingen, die er nooit komen zullen, en andere, die wat minder perfect zijn, over het hoofd ziet - dit, zeggen wij, zou zoo verre beneden de waardij en deftigheid dezer levensbeschrijving, als honende voor de weelderige verbeeldingskracht van de meeste onzer lezers zijn. Genoeg, dat onze held in een opgeraapt gezelschap van volmaakte spitsboeven van allerlei soort, vorm en kleur gemaakt, aldaar de Accolade der ware en zuivere broederschap ontving: en dat zijn teeder hart deszelfs eerste aandoeningen, voor het restant van den getrokkenen Wissel, in de armen van de toovergodin uitstortte: dat het gezelschap, op het oogenblik van de grootste bedwelming der vreugde, kwanswijs door de Policie gestoord en de heer Perfect, als ware hij medelid eener toen nog

{==186==} {>>pagina-aanduiding<<}

verbodene vrijmetselaars-loge, tusschen vier muren gezet werd, waaruit hij niet eer ontkwam, dan toen hij nog eenen goeden Wissel ter bekoming zijner vrijheid afgegeven, en hierbij de beloste gevoegd had, van des anderen dags morgen de stad Parijs en de vrijheid van dien, zonder omzien, te verlaten.

Zijn hart was bitter gewond: en deze wond was hem nog grievender dan die van zijne beurs. Dankbaar aan natuur, liefde en vriendschap, wrevelmoedig tegen het noodlot, was hij evenwel, bij koeler beraad, schrander genoeg, om dadelijk te penetreren, dat het voorgeven der Policie slechts een dekmantel was, om de ontmenschte pogingen van de tegenstanders der volmaaktheidsleer te hulp te komen. Hij wist hoe het snoode zelfbelang bestendiglijk zijne magt tegen dezelve, en dat naar mate harer vorderingen, verdubbelde. Hij zag zich zelven thans meer dan ooit als een martelaar der groote zaak aan: en gelijk de laurierboom tegen het zwaard van den baldadigen schender heerlijker opgroeit; dus ook, zeide hij, versterkte hem zijn leed zelve in de onverzettelijkheid zijner gevoelens. Hij wijdde zijn leven aan de dienst eener zake, welkers aanwezen hij thans, niet onberedeneerder voorwaar! dan zoo veel andere Wijsgeeren, die ook nog losloopen, daardoor betoogde waar te zijn, - wijl hij er door in de konkels geraakt was!



{==187==} {>>pagina-aanduiding<<}

Twaalfde kapittel.

‘In der daad’ zeide de beroemde Parijsche Doctor Petit, die bij geval met hem op den Postwagen naar Lyon zat, en reeds den tweeden dag de pijnlijke bevindingen, die de heer Perfect bij elke ongewone beweging van het rijtuig ondervond, bespeurd had: ‘in der daad, Mijnheer!’ zeide hij tegen dezen, ‘de volmaaktheid is hier te lande slechts zelden zoo geheel volmaakt, of er zit nog wel eens een rot steedtje aan: en, Mijnheer! van alle uwe zoo even gemaakte vergelijkingen, komt mij die van den laurierboom de gelukkigste voor! Ik durf echter niet vertrouwen, dat ook bij ons menschen, de amputatie der verdorde takken daarom altoos het dubbel uitspruiten van het ontnomen te weeg zoude brengen. Ook zoude zulks, mijns erachtens, veelal onnoodig zijn: daar toch iemand welligt zoo ongaarne zes nieuwe beenen voor zijn afgeschoten been aangroeijen zag, als dat de Natuur hem voor eenen geëmigreerden neus met een dozijn andere begunstigde. Het is ook, naar mij dunkt,’ vervolgde

{==188==} {>>pagina-aanduiding<<}

hij ‘bij verre beter en zekerder, om door zachte middelen die zelfde goede natuur te leiden of behulpzaam te zijn. De afneming toch der in schijn bedorven ledematen is mij nooit zóó dringend voorgekomen, als dat men niet eerst door tegenovergestelde middelen de genezing zou durven proberen. Door zoo zeker en zoo volmaakt te willen genezen, Mijnheer, heb ik meer menschen zien verloren gaan, dan wanneer men der Natuur alleen de zorg der lijdende menschheid dorst te vertrouwen.’

De Heer Perfect, ofschoon hij dit pas zeer veel gevoelde dat hem niet aangenaam was, wist echter de Metaphora van het apocryphe steedtje niet eigenaardig genoeg op zich zelven toe te passen; veelmin wist hij iets van de zegenende Natuur en van het amputeren, in cas voorhanden, te maken; daar hem, zedigen jongeling, die soort van volmaaktheid tot nog toe onbekend gebleven was, waarmede de beminnelijke Zanggodinnen van Parijs gewoon zijn hare liefde-rekeningen per saldo te liquideren. Het raisonnement van den Heer Petit kwam hem dus, voor een raisonnement onder geleerden, als bij uitstek verward en irraisonnabel voor. Schoon het op vier pooten stond, kon het, dacht hem, niet manker gaan. Hij, Perfect, was voor niet geen Apotheker te Leyden geweest, om niet te weten, hoe de kunst van iemand met Medicijnen op te proppen zich dagelijks volmaakte, en hoe men de Natuur en hare eenvoudige middelen thans zoo veel minder dan ooit noodig had. De tijd was voorbij, waarin een Professor Boerhave zijnen

{==189==} {>>pagina-aanduiding<<}

hoed uit dankbaarheid en eerbied voor elken stommen vlierboom pleeg af te nemen. Hij zou nu eens anders staan te buigen, wanneer hij gemagnetiseerd, met gaz opgevuld, of gegalvaniseerd werd. ‘En, met reverentie gezegd! komt het mij in mijne eenvoudigheid voor’ dit zeide hij op den deftigsten toon, waarop ooit een Apotheker sprak: ‘dat de volmaking onzer kunst met zulke rassche schreden nadert, dat men, voorzien van een' goed' Geneesheer, en vooral gemuniëerd van een' kundig' Kruidenmenger, binnen kort beschaamder zal zijn, dat men weleer zoo onnoozel was van zich te laten sterven, dan dat men voorheen voor dat sterven zelve beducht was.’

‘Ik zie wel,’ zeide de oude Heer, zijnen Reiscompagnon overdwars aanziende, ‘dat gij niet verder in het wanbegrip onzer menschelijke geleerdheid dan in de Arithmetica onzer Parijsche Opera-Nymphen gevorderd zijt. Weet, jongeling! dat, zoo de tijd reeds een stokoude grijsaard, de kunst daarentegen tot nu toe niet meer dan een opgeschoten bengel is: en, wat de nieuwe uitvindingen aangaat, waarvan gij zoo hoog opgeeft, als gij er, met verlof gezegd, weinig van schijnt te weten, het is dus met haar gelegen, dat zij nooit den staat der eerste kindschheid schijnen te boven te komen, dan om in de tweede te vervallen. Meest alle de progressen, die wij in onze kunst gezegd worden te doen, zijn, op de keper beschouwd, gelijk aan die onschuldige onnoozele dwaallichtjes, die, te midden van den nacht, den beangstigden reiziger van verre uit-
{==190==} {>>pagina-aanduiding<<}
lokken, om op dezelve aan te gaan, en die wij dan ook zonder erg als waarborgen van aanstaande redding beschouwen, doch aan welke wij echter goedvinden om provisioneel onzen medereiziger eerst eens op af te zenden. In zulk een geval zijn wij gewoon uit te roepen: zie daar eensklaps het ware licht dat zich opdoet! volgen wij het! alleen voor ons was het bewaard, en daarom, mijne vrienden, loopt vooruit! loopt hard om de eerste deelgenooten deszelven te worden! En wanneer wij nu welgemoed en verheugd volgen, ook op dat licht aanstappen, en al voortgaande al naderende het Paleis, waar dit weldadig voorwerp nu eerst, en dat voor ons, en onze vrienden alleen, bewaard werd, meenen te bereiken, - zie! daar verdwijnen eensklaps alle onze heerlijke vooruitzigten door het ontdekken van een klein, een nederig glimpwormpje, dat zelve met ons in deze wildernis ronddoolde: of wij bemerken dat ons helder schijnend licht, waarvan hulp en uitkomst afhangen, zijn aanwezen, aan een oud vermolmd stuk hout of het een of ander verrot plantje, verschuldigd is: en dat de eenige of de regte weg, reeds twintigmaal in het dwars door ons is overgeloopen. Na zoo veel duizend jaren, mijn vriend! dat de wereld slaat, is reeds alles ontdekt dat te ontdekken was. Wat goed was, is bewaard, het onnoodige weggeworpen: en wat nog of wederom te voorschijn komt, is meestal het oprapen niet waard. Meest alle de nieuwe uitvindingen zijn in der daad niet anders dan oude, die weder opgewarmd worden: en die niemand baten of verrijken dan onnoozelen of baatzuch-
{==191==} {>>pagina-aanduiding<<}
tigen. Jacques Aymar, die vóór twee honderd jaar al wat men zocht of verloren had door zijne tooverroede aanwees, en die, om de menigte vertrouwen op zijn bovennatuurlijk werk in te boezemen, gewoon was te zeggen “le monde n'est plus grue!” dat zoo veel beteekende als “gij zoudt u niet laten overreden, zoo mijne kunst slechts kwakzalversbedrog was,” bedroog echter met zijne tooverroede alle zijne Landgenooten. Ach, mijn vriend! dezelfde man zou in dezen tijd nog even zoo veel kraanvogels aantreffen als voorheen. Uitvinders en kwakzalvers, zoo wel als champignons, zullen er altoos te voorschijn komen, maar zij zullen ook altoos verschijnsels van slechts éénen dag zijn! En eilieve! hoe bedriegt men zich niet reeds, wanneer men meent dat alle menschelijke uitvindingen, zoo oude als nieuwe zamengenomen, immer eene massa van geleerdheid of van ondervinding zullen opleveren, die tot volmaking van welken tak ook derzelve verstrekken zullen! daar toch de Natuur als met den vinger aanduidt, dat het zoogenaamd geheel onzer geleerdheid en geleerde stelsels slechts uit zaamgeraapte lorren en lappen bestaat, die derzelve stuksgewijze zijn aangewaaid. Ik’ vervolgde de onbevooroordeelde man, ‘die nu veertig jaren achtereen in Parijs gepractiseerd en mij, gelijk men zegt, rijk gedoctord heb, ik, die ten minste over mijn vak oordeelen mag, ik mag nu zeggen wat ik voor veertig jaren niet zou onderstaan hebben: welaan ik zegge het! - dat al wat ik van de eerbiedwaardige Geneeskunde ooit zeker, let wel zeker! geleerd hebbe, en dus wete, nooit zoo veel om

{==192==} {>>pagina-aanduiding<<}

het lijf heeft gehad, dat ik voor mijzelven zou hebben durven instaan of aan het allerminste deel mijner Collegas mijzelven zou hebben durven wagen: dat in allen gevalle géén Doctor beter is dan eenen, die men niet kent, en in de meeste gevallen geen nog beter is dan de allerbeste. In plaats van naar de volmaaktheid te streven, Mijnheer! heb ik er meestal de goede Natuur stilletjes voor laten opdraaijen: en het is eindelijk hieraan alleen toe te schrijven, dat mijn naam onder de goede Doctors van Parijs wordt opgeteld, en - dat de doodgravers mij de doode hand nadroegen.’

De heer Perfect was verontwaardigd van eenen Geneesheer dus te hooren spreken. Dat had hij in zijn land welanders geleerd, wat de kunst vermogt: daar schudde men die uit de mouw: en die zijne zieken niet genas, die wist wel waarom? - Hij schoof derhalve Doctor Petit den rug toe, en stak de tong tegen hem uit, want bij groote geleerden, gelijk de heer Perfect was, is dit de gewone wijs van tegenstrijdige gevoelens te beantwoorden: en in der daad zij schaden er zoo weinig mede, dat men voor hen integendeel gaarne den hoed zou willen afnemen, dat zij ons wijdloopiger antwoord besparen.

Bij zijne aankomst te Lyon vond de heer Perfect zich evenwel in zulken moeijelijken staat, dat hij Monsieur Petit, die toch, al was het dan slechts op zijne manier, veertig jaren zeer gelukkig te Parijs gepractiseerd had, en dus misschien de volmaaktheid naderbij was, dan hij zelf wist, bij het pijnlijk uitstappen der diligence

{==193==} {>>pagina-aanduiding<<}

ondernam te vragen, ‘of hij zich niet ten minste een klein onfeilbaar Panacétje of een onvergelijkelijk Arcanumpje tegen de Parijsche herinneringen kon te binnen brengen? wijl het anders geschapen stond, dat van hem Johannes Perfect de Zone Ezechië!s, niet zoo veel in zijn vaderland zoude terug komen, als de moeite waard was om hem aldaar te laten begraven!’

‘Lieve vriend!’ hernam de goedaardige Petit, ‘men heet mij, welligt par Sobriquet, den Doctor der Natuur: dan ik ben er ver van daan om mij dezen titel te schamen. Ingevolge hiervan zal ik u den raad der Natuur geven, dien ik u als mensch schuldig ben: hoezeer ik u anderzins, aangezien uwe begrippen omtrent de Panaceas en de Arcanas, de noodige koelbloedigheid niet toeschrijve om dezelve behoorlijk op te volgen. Uwe Parijsche volmaaktheidsherinneringen, gelijk het u gelieft dezelve te noemen, zijn niet anders dan gevolgen van bijzondere onvolmaaktheid. Er zijn twee middelen om dezelve te overmeesteren: het eene door de kunst, het andere door de Natuur: het eene is langwijlig en omslagtig en bij slot van rekening meermaals onzeker: het tweede is dikwerf nog langwijliger, maar, wanneer ten minste soortgelijke kwaal nog niet verouderd is - zeker en onfeilbaar. Het bestaat hierin: drink water en eet brood, Mijnheer Perfect! Vast! dat is, gebruik meer niet dan gij tot instandhouding van uw leven noodig hebt. Slaap op den harden grond; vermoei u, mat uw ligchaam af tot op het uitteeren toe! en bij gebrek van deszelfs voedsel, Zal eerst

{==194==} {>>pagina-aanduiding<<}

de kwaal in hare progressen tegengegaan worden, en daarna uitteeren en genezen.’

‘Nooit hoorde ik iets dergelijks!’ zeide Jan Perfect met een vrolijk lagchend gelaat. ‘Dat is nu toch met je permissie!’ vervolgde hij, ‘eene geheel nieuwe methode! en als dat nu toch niet naar de Volmaaktheid in de kunst begint te rieken, dan is mijn neus niet gelijk hij behoort. Monsieur Petit! Monsieur Petit! Bij het scheiden van de markt....... je weet wel!..... dan leert men toch de koopluî kennen!’

‘Reeds voor drie honderd jaren,’ hervatte de zedige Geneesheer, ‘was deze methode bij onze voorouders bekend, die ons met de suiker, de koffij en de rhum tevens in het ongestoord bezit der Castiliaansche Volmaaktheid gesteld hebben: en die haar van de Amerikanen, welke dezelve nog gebruiken, geleerd hebben.’

‘Met je believen! met je believen!’ hernam Perfect, die nu den neus wederom hoog ophaalde, en den Doctor scheler dan ooit aanzag, ‘en waarom is er dan thans geen een enkel bekwaam Heel- of Geneesmeester, welke zich met die ouderwetsche methode ophoudt, zoo wanneer die Nota bene! slechts half en half onfeilbaar is?’

‘Juist daarom!’ antwoordde Petit ‘wijl zij meer dan half en half, dat is te zeggen geheel onfeilbaar is: juist daarom, wijl zij onfeilbaar alle speculateurs in dat vak der Genees- of Heelkunde ruïneerde, wanneer zij al-
{==195==} {>>pagina-aanduiding<<}
gemeen gebezigd werd. Immers dit kondt gij van niemand anders dan van eenen Emeritus Geneesheer verwachten, dat hij u geneesmiddelen voor niet toereikt, wanneer gij dezelve zoo gaarne duur betaalt.

De Heer Perfect tastte even met den Index in de voorpunt van zijnen hoed. ‘Ik heb de eer te salueren!’ zeide hij droogjes tegen den braven man, en trok, op raad van zijne Lyonsche vrienden, naar Montpellier om aldaar de warme, bloedzuiverende baden te gebruiken. ‘Wijl hij toch naar Italië wilde, zeiden zij hem, was de omweg zoo groot niet, als dat hij over Petersburg ging!’ en hierin hadden de vrienden dubbel gelijk, want zij moesten ook naar Italië, en reisden alsdan, kon het zijn, op zijne beurs.

Na drie maanden vertoevens in deze al genezende stad, nam onze Wijsgeer werkelijk zijnen wandelstaf weder op. Hij was volkomen van zijne onpasselijkheid, doch tevens van zijn linkeroog verlost. Dit laatste was te Montpellier in het archief van de warme baden blijven liggen; en daar het juist het goede was, ontbrak er bij hem thans niets aan het veelbelovend signalement eens echten volmaaktheidspredikers.

De beurs van den schranderen man had binnen kort zware aderlatingen ondergaan: en hoezeer het Apothekerswerk te Leyden zoo goed ging als het Perfectiewerk slecht vorderde, scheelde het echter veel, dat het eerste het laatste bestrijken kon. Hij nam dus voor, om

{==196==} {>>pagina-aanduiding<<}

de Propaganda-reis in het vervolg te voet te doen. En daar het onzen man nimmer aan goede reden ontbrak, had hij ras uitgevonden, dat, alles zamengenomen, te voet gaan hem veel meer in de mogelijkheid stelde, om door eenzame en stille opmerkingen tot nut van het menschdom werkzaam te zijn, daar hij met verwondering had bespeurd, dat niemand bij verkiezing met hem reisde, wanneer hij de vracht niet voor denzelven betaalde.

Zoo toog dan onze wereldvriend de Alpen over. Annibal en Scipio waren er ook over getrokken: maar welk een onderscheid met Jan Perfect! Die gingen de wereld overweldigen en verwoesten, gene kwam het geluk aanbrengen en de volkeren tot het verhevene doel hunner eerste beslemming opvoeren. Hoe lief en verteederend was thans de blik, dien hij uit zijn eenig oog op het, schoone Lombardije wierp! Welk een blij vooruitzigt van betooverende aandoeningen! Zoo nabij toch was nimmer een volk bij de volmaaktheid geweest dan voorheen de inwoners van Italië waren! en wat er toen nog aan ontbrak, dat slond nu dubbel door hem vergoed te worden.

Onder dit gelukkig mijmeren en bij deze stille zelftevredenheid, waarin de ziel meer gevoelt dan het verstand zou kunnen uitdrukken, en waarin iedere schakel van het mogelijke zich zoo vrolijk aan de hoop van het waarschijnlijke laat aansmeden, trad onze Leydsche Wijsgeer het bosch van Monbalino in.



{==II==} {>>pagina-aanduiding<<}

    [Tweede deel]


{== afbeelding 
	
2.e Deel, over bladz. 80.==} {>>afbeelding<<}
    



{==1==} {>>pagina-aanduiding<<}

Dertiende kapittel.

Een ieder, die het bosch van Monbalino kent, weet dat hetzelve vermaard is van wege deszelfs onmeetbare grootte, zware en hemelhooge boomen, achtbare duisternis, eerbiedwaardige stilte en eenzaamheid: dat er de schoonste kastanjeboomen van geheel Italië gevonden, en driemaal zoo veel moorden gepleegd worden dan in alle de andere bosschen van Europa te zamen.

Dit laatste wist de heer Perfect naastdenkelijk niet: want hoe zeer hem anderzins het hart wel geplaatst genoeg lag, wanneer het op de volmaaktheid afging, had hij echter eene natuurlijke huiverigheid voor al wat gevaar inhield: en heeft men hem meermalen hooren opmerken, ‘dat ook dit het eenigste was dat hij vreesde.’

Eene niet onaangename geruststelling voor Zijn Edele, in cas voorhanden, was derhalve de ontmoeting welke hem dadelijk bij het inkomen van het Monbalinosch woud bejegende.

{==2==} {>>pagina-aanduiding<<}

In den schoonsten Roman (*), die welligt ooit het licht zag, ofschoon dezelve noch intrigue noch ontwikkeling bevat, heeft ons de groote Wieland het karakter der Cosmopolieten in de levendigste beschrijving en met de schitterendste kleuren voorgedragen. Hij toont ons aan, ‘hoe die soort van lieden ook zonder uiterlijk kenteeken, zonder broederschap, loge- of ordekruis, alleen door hunne wijze van zijn, zich voor te doen, zaken inzien, denken en handelen, ja hoe zij veelal door een uiterlijke alleen, dat niemand anders op zijnen waren prijs weet te stellen, dadelijk sympathiseren, dadelijk, vol vertrouwen, met elkanderen weten om te gaan, dadelijk Broeders worden.’

Soortgelijk een onbekende boezemvriend, wiens kloppend hart dadelijk met verdubbelde slagen het hart zijns mede-cosmopoliets vergezelde, was de heer Ottavio Fattobene, Meester in de vrije kunsten, voorheen Professor in de wijsbegeerte aan de zeer Edele Universiteit van Bologna, welke den held dezer geschiedenisse, eensklaps bij het inslaan eener laan, midden in het bosch bejegende, en dáár voor hem stond, als of hij uit de lucht kwam vallen.

Voor eenen man, wat minder ingenomen met den eersten indruk, welken de schijn slechts van wijsgeerige diepdenkendheid op hem, ook diepdenkenden Wijsgeer, immer maakte, zoude anders de Oranje gelaatsverw, welke den hoogleeraar versierde, de zware en pikzwarte wenk-
{==3==} {>>pagina-aanduiding<<}
braauwen, die tot op zijne lichtgrijze oogen nederhingen, de scheeve mond en de groote, eenigzins gebogen Calebasperen neus - een aangezigt, verrijkt met eene dwarssnede, die als een heraldiek merkteeken over het geheel brocheerde - zijne wit wollen staartpruik, vale zwarte rok, buffellederen kolder, ontzettende sabel en vier ruiterspistolen in den gordel...... dit zonderling vertoonsel zou bij anderen, zeggen wij, zeker gevoel hebben doen geboren worden, als had men zulk eenen Hoogleeraar liever in het volle Auditorium bij zijne vreedzame Bologneesche studenten, dan juist in het groote, stille, achtbare en eenzame bosch van Monbalino aangetroffen! Doch groote zielen kennen huns gelijken op het oog: zij weten zich onderling te waarderen. Perfect, die zijnen Lavater op den duim had, las den Italiaanschen Wijsgeer dadelijk de volmaaktheidssnede in het gezigt: en tien boomen hadden zij naauw met elkanderen achter den rug, toen zij reeds gearmd aan het philosopheren gingen.

‘Dus ook voor de groote zaak geleefd, gestreden en geleden, mijn vriend!’ zeide de Professor bij het antwoord op de vraag, aan den heer Perfect gedaan, omtrent geboorteplaats, beroep en het oogmerk zijner reize.

‘En niet alleen dat!’ antwoordde de heer Perfect, welke hierbij, met heroïsche deftigheid, de hand op zijn hart plaatste, ‘maar genegen om er tot mijnen dood alles voor op te offeren.’

{==4==} {>>pagina-aanduiding<<}

‘Dan kunt gij,’ antwoordde de Professor met een allergracieust Belsebubslachje: ‘dan kunt gij niet beter gerecommandeerd zijn dan hier.’

‘Hier?’ vroeg onze held, den vriendelijken lach zijns nieuwen vriends met zijn overgebleven oog teederlijk aanziende.

‘Hier:’ antwoordde de hoogleeraar; ‘hier in het bosch van Monbalino, waar dezelve in de grootste Orthodoxie beleden en gepredikt wordt. Leven en wandel wordt er naar deszelfs eerbiedwaardige voorschriften ingerigt.’

Perfect. ‘Een genoegen, waarop ik waarlijk heden niet had durven rekenen.’

Professor. ‘En deze, beken het, Mijnheer! zijn de aangenaamste. Mijne beste en uitgezochte studenten hebben om harenwille hunne studiën en de voordeden, welke hun in de maatschappij wachten, verlaten, even als voorheen de leerlingen van Plato deden, en dat om mij hier te verzellen, om hier in stille eenzaamheid de groote leer zoo wel in Theoria te overdenken, als in Praxi uit te voeren. En tot nu toe heeft geene geleerde of philantropieke societeit in gansch Italië het zoo ver gebragt als de onze.’

Perf. (de handen van genoegen tegen elkander wrijvende). ‘En mag ik weten, Amicissime! welke voor-
{==5==} {>>pagina-aanduiding<<}
dragt, welke manier van doceren?..... Hebt gij reeds uwe educatie-plannetjes in orde?..... Hoe staat het met de Associaties en Affiliaties der moedermaatschappij tot uwent..... welk Compendium volgt gijlieden?.... wat is bij u het heerschend Systema?’....

Prof. ‘Systema! slechts een, mijn vriend: Om de maatschappij tot derzelver volmaaktheid op te leiden, heeft men de maatschappij en alle derzelver bestaandeelen slechts als ons toebehoorende te beschouwen. Om te volmaken dient men te bezitten wat te volmaken is. Gijlieden leert de menschen welligt alleen de volmaaktheid, wij zetten het stelsel in practijk en volgen hiertoe het geestelijk voorschrift der Kerk, Compelle intrare. Wij dwingen er hen toe.’

Perf. (schudt zijn hoofd en bewondert). ‘Welk een lichtstraal! welk een antwoord aan zoo vele der vijanden van onze leer! Wie had het ooit meer gehoord! Wie slechts durven denken! Heerlijk despotismus, dat tot deugd en veredeling opvoert! Ja, Amice! Ja! dat is het ware! en wij..... bij uwe Philosophie..... (ik zeg het met beschaamde kaken)... wij.... wij zijn kinderen! - en meer niet! - Compelle intrari’ vervolgde onze Wijsgeer, ‘ja! zoo heet het! - zoo moet het heeten! - en ik, die daaraan mijn geheel leven dóór niet gedacht had, dat de mensch gedwongen moet zijn om gelukkig te worden!’

Prof. (die hem op den schouder klopt). ‘Wij dan, mijn

{==6==} {>>pagina-aanduiding<<}

vriend! bouwen ons regt tot de Possessie op dat der Perfectie, en wederom, dat der Perfectie op de Possessie zelve: en deze volgen zich heerlijk. Dat wat ons oog begeert of dat wij perfectionneren willen, dat nemen wij tot ons. Andere voorwerpen daarentegen, door welke de volmaking van anderen zou kunnen gedwarsboomd worden, of die ons anderzins in den weg zouden staan, die - ruimen wij uit den weg. Onze Philosophie, de eenige ware, leert ons, dat wie de zaak als zaak wil, ook de middelen als middelen willen moet, en daar toch onze zaak de volmaking zelve is, zijn alle onze middelen reeds daardoor volmaakt.’

Jan Perfect nam den hoed af, en drukte de hand des Professors: tranen van aandoening schoten hem in de oogen. ‘Het zal mij aangenaam zijn om u te zien werken,’ zeide hij half snikkende: ‘gij hebt er slag af: en daar wij Fabricando Fabrifimus, zoo hoop ik u in het vervolg te kunnen toonen, hoe ik zal geprofiteerd hebben, het Memchdom te dwingen om zich te volmaken! - Ik zal die spreuk op mijn cachet rondsom het voorouderlijke wapen der Perfecten graveren.’

Gedurende dit gesprek had zich een paar andere Wijsgeeren bij onzen vriend gevoegd. Naar het uiterlijke gerekend, schenen zij van minder allooi dan de heer Professor te zijn, en droegen hem eerbied toe. Zij waren luchtig gecostumeerd en hadden het bloote hemd slechts aan. Doch bij deze nederige kleeding zag men niettemin tusschen de reten van het verscheurde linnen henen, dat

{==7==} {>>pagina-aanduiding<<}

beide eene ridderorde op den rug droegen, waarop Perfect de vrijheid nam de aandacht des Professors als al bevende te vestigen.

De Hoogleeraar knikte met een vriendelijk grimlachje. ‘In der daad,’ zeide hij, ‘zonder dergelijk achtbaar bewijs van gedrag en daden neem ik slechts zeldzaam, en niet dan op hoogstbijzondere recommandatie of wel bekende merites, lieden in ons kransje, al nemende volmaakter, aan. Zulk een ordeteeken is mij de waarborg van hetgene zij voor de goede zaak geleden hebben, en dus ook voor dezelve ondernemen dorsten.’

Perf. (ontroerd). ‘Is dat dan niet, met permissie gezegd! zoo veel als hetgene wij lieden bij ons te lande een brandmerk noemen?

‘Ik weet niet,’ antwoordde de Professor op eenen bitsen en stuggen toon, ‘wat gijlieden tot uwent een brandmerk noemt, en hoe verre ellendige vooroordeelen eener deerlijk verwaarloosde opvoeding ulieden verleiden. Om groote zaken te doen, moet men groote zaken willen, grote middelen weten aan te wenden. Dit is de weg der onsterfelijkheid, sic itur ad astra! De oude Romeinen, Mijnheer, toonden hunne wonden en telden nimmer hunne daden op: ook bij ons, hoe meer decoraties van die soort, als gij daar ziet, iemand weet aan te wijzen, op hoe hooger' rang hij aanspraak heeft. Wij hebben zelfs eenen groot-Heraut van wapenen onder ons, gelast om de bewijstukken der Heeren Can-
{==8==} {>>pagina-aanduiding<<}
didaten te verifiëren. Gindsche Wijsgeer, dien gij daar ziet aankomen, is door vier mogendheden met soortgelijke Diplomata begiftigd. Ik, onwaardige!’ vervolgde hij met den schroomachtigen blos eener vijftienjarige schoonheid, ‘ik voer er slechts drie! - maar wat mijne eer redt, en mij den voorrang alhier verzekert, het is, dat ik bovendien het dubbel zwaard op ieder derzelve voere.’

Perfect keek hemelwaarts en loosde eenen diepen zucht, dien hij zocht te onderdrukken, daar hij te laat bemerkte, onder welke soort van wijzen hij zich helaas! bevond en met welk slag van volmaaktheid die heeren ter markt kwamen; wanneer hem eensklaps de Philosooph met de vier orden nader in het gezigt kwam. Reeds van verre meende hij hem te kennen, nu erkende hij hem volkomen.

‘Eh! par Dio! mijn oude, mijn brave, mijn beste vriend!’ zeide de heer Penrob, van zijn paard afspringende en zich in de armen van Jan Perfect werpende. ‘Al weder,’ vervolgde hij, ‘uit Amerika, waarheen ik u, ter uitbreiding van de leer der volmaaktheid, gezonden had, wijl ik zag dat gij geen geld genoeg in uwen zak overig hadt om ons een goed maal eten te bezorgen? Wees welkom bij ons! Gij vindt hier, mordieu! de volmaaktheid in haar zondagspak. Ik neme u in mijne protectie.’

Dit was te veel! De goede Perfect kon zulk een huiverig gevoel niet bedwingen. Hij sidderde aan alle

{==9==} {>>pagina-aanduiding<<}

zijne leden, toen de kwaker hem bij de hand nam, en meende in onmagt te vallen. De scherpziende Penrob zag oorzaak en uitwerksel: ‘Domme duivel! zoetemelks Philosooph!’ voer hij hem met verontwaardiging te gemoet: ‘zijt gij nog die zelfde zemelknooper, die uw plan door middelen van overreding zocht te bewerkstelligen! Reizen formeren anderzins en ik had er u gelegenheid toe gegeven. Maar bij u schijnt dit boter aan de galg te zijn geweest, (den hoed bij het woord galg eerbiedig afnemende). Loop dan naar den drommel met uwe Philantropieke reformes! die gij meent, uit hoop van menschelijke verbetering voor te komen, doch die alleen uit hoogmoedige domheid voortvloeijen en slechts in het dolhuis practicabel zijn. De eenige ware toepassing der volmaaktheidsleer zult gij nimmer kennen: en zelfs hier verdient gij niet eens om dezelve te leeren.’

Op dit zeggen lag hij twee vingers op den mond en sloot het akeligste moordenaarsfluitje, dat immer in een somber bosch weêrklonk, en eensklaps stoven uit verschillende hoeken van hetzelve vier Wijsgeeren te voorschijn, die er nog onaanzienlijker uitzagen dan de ordenheeren van zoo even. ‘Brengt gijlieden dezen ellendeling naar den blaauwen kelder,’ riep hun de heer Penrob reeds van verre toe. ‘De Raad der Nemende Volmaaktheid zal nader over zijn lot beslissen: Onze Grootmeester Fattobene,’ zeide hij respectueuselijk, ‘zal, hoop ik, mijne voorzorg billijken.’ - En daar ging Jan Perfect wanhopig henen!

{==10==} {>>pagina-aanduiding<<}

‘Ik had anders gedacht,’ zeide de heer Fattobene, ‘van dien mensch zou nog wat te maken geweest zijn. Zijn aanzien alleen gaf disposities te kennen, die, meer gecultiveerd, voor eene heerlijke ontwikkeling konden vatbaar worden. En wat uwe prompte executie met hem aangaat, zoo moet gij bekennen, Mijnheer’....

‘Dat men toch,’ viel hem Wijsgeer Penrob in de rede, ‘dat men toch nooit van een' gek een' verstandig' man zal maken, wijl nimmer datgeen groot of goed zal zijn, wat de natuur klein of slecht maakte, wijl, Mijnheer de Grootmeester! dat, wat voor de volmaakt heid strijden zal, in zichzelven aanleg moet hebben tot volmaaktheid: en nimmer was zulks het erfdeel van lieden, welke ons but, dat, zedelijk genomen, onmogelijk is, door andere middelen dan door geweld als mogelijk zich voorstellen. Uwe Excellentie vergeve mij dus’....

‘Vergeve mij!’... zeide de Excellentie en haalde zijnen vuilen jabot trotschelijk te voorschijn. ‘Vergeve mij!.... alles goed en wel! maar Mijnheer kon de moeite uitwinnen van mij de zedekunde der volmaaktheid of de bevoegdheid van derzelver candidaten te leeren: mij, die twintig jaren achter een het Jus naturae et gentium e Cathedra doceerde), mij’....

Penrob (hooghartig). ‘En ik, Mijnheer! ik! die toen UE. nog op dien preekfstoel stond, reeds driemaal den hals voor datgene verbeurd had, wat gij, slechts in Theoria, doceerdet!’

{==11==} {>>pagina-aanduiding<<}

Professor (met gebelgde grootheid). ‘Mij dunkt echter, dat ik mijne schade goed heb ingehaald en mijn achtbare rug draagt gedenkteekens’.....

Penr. (met zelfgevoel). ‘die tegen de mijne niets opwegen.’

Prof. (vol enthusiasmus). ‘Zeker, zoo het getal alleen sprak, maar door mij tot haar Opperhoofd te erkennen, heeft deze eerlijke Confrerie bewezen’.....

Penr. (hem heftig in de rede vallende), ‘dat ook bij ons faveur, verblindheid en staatkundige inzigten veel afdoen! (vinnig) en onze Herauten, die weten moesten, en zekerlijk weten, dat er verschil tusschen Wapen en Wapen is’.....

‘Wat drommel beduidt dat!’ zeiden beide de Wijsgeeren, op dit oogenblik, en als uit denzelfden mond, ‘wie steekt hier de trompet zonder order of verlof?’

Het geluid kwam nader en nader, en eer zij er elkander de uitlegging van wisten te geven, hoorden zij reeds eenige schoten vallen. Angstige bekommering deed hen te wapen loopen. Dan eer zij nog de allarmplaats hadden kunnen bereiken, zagen zij reeds hun geheel Corps onverhoeds door de Marechaussée overvallen en met dezelve handgemeen. Onze Heeren daarentegen, die hunnen tijd verphilosopheerd hadden en thans buiten assistentie waren, werden ras omsingeld en gedwongen zich op ge-
{==12==} {>>pagina-aanduiding<<}
nade of ongenade over te geven. Deze eerste Matadors in handen te hebben was reeds eene goede vangst, en men ging hierom met verdubbelden ijver op de anderen los. De soldaten, die op den gestolen buit aasden, vochten zoo onverschrokken, als of zij ieder nog een lijf t'huis hadden liggen; en de Wijsgeeren, die begrepen, dat zonder dapperen tegenstand hun Compendium ten einde liep, verweerden zich als levendige duivels. Voor overmagt bukt echter - zelfs de Philosophie! Toen er van de vijftig man, een veertigtal nedergesabeld was, baden de overgeblevene om kwartier: hetwelk hun dan ook trouw, tot aan de trappen van het schavot toe, gehouden werd: en men toog met het illustre gezelschap, aan handen en voeten gekneveld, stadwaarts.

Onze goede landsman zat nog in het blaauwe keldertje, dat voor hem het kamertje der eeuwige onvolmaaktheid stond te worden. Maar hij had gedurende het gevecht zijnen tijd goed besteed, schoon hij dien met observeren, mediteren en combineren had doorgebragt: en hij er meestal nooit digter bij was om eenen bokkensprong te doen, dan wanneer hij mediteerde, observeerde en combineerde.

‘Schreeuwen moet ik,’ zeide hij, ‘wat ook het gevolg der bataille worde! Is de overwinning aan den kant der Wijsgeerte, welaan, mijn lot wordt toch niet erger; worden daarentegen hare argumenten tegen haar zelve geretorqueerd of door den Syllogismi van partij ter neder gesabeld, mijn lot verbetert zich.’ - Hij schreeuwde hierop Moord! Brand! Brand! Moord!

{==13==} {>>pagina-aanduiding<<}

Men had hem aan den anderen kant der Alpen kunnen hooren.

De voorbijtrekkende Marechaussée verloste hem. Dat is te zeggen, in zoo verre, dat hij uit zijnen kelder geraakte, doch ook gevangen bleef, gebonden werd en met de rest van het gezelschap optrekken moest. Hij pretendeerde, ‘dat hij een vreemdeling was en in de Prison zat.’ De Wijsgeeren daarentegen pretendeerden, ‘dat hij in zijn Noviciaat, en de plaats, waar hij zat, de Studeerkamer van het gezelschap was;’ en om zulk een teeder geval niet roekeloos te beslissen, dacht de Marechaussée, het ware het beste, om hem naast de anderen te doen ophangen.

Groot was de algemeene vreugde, toen het overschot der Monbalinosche Wijsgeeren de stad inkwam. De menigte zat tot op de daken. De Professor werd bij handgeklap ontvangen. De Milaneesche Jufferschap stak de tong uit tegen Perfect, en noemde hem la bestia Hollandeze Vreemdelingen hebben toch altoos wat voor! - ‘’s Avonds werd er geïllumineerd, en dat van harte!’ merkte de Lombardijnsche Courant op, die altoos sterk op het zonderlinge attendeerde.



{==14==} {>>pagina-aanduiding<<}

Veertiende kapittel.

‘Maar hoe waart gij toch een kwaker in Engeland, en wierdt gij een booswicht met vier brandmerken in het bosch van Monbalino’ vroeg eens op eenen langen vervelenden avond de Wijsgeer Perfect aan den Wijsgeer Penrob, die nu reeds zes weken met ejkander in hetzelfde hok gesloten zaten.

‘Omdat ik,’ antwoordde deze, ‘altoos Walter Penrob, en mijn geheele leven dóór een overgegeven gaauwdief was, die mij in dit mijn beroep zocht te volmaken. Mijn vader, die een Perfectionist te Philadelphia, even als Mijnheer uw Papa op de Breêstraat te Leyden was, had mij in het begrip opgebragt, dat alles, wat er in de wereld omging, slechts de schaduw was van hetgene verder stond opgewerkt te worden, en dat dat alles tot de genietende volmaaktheid overhelde, even als de treurwilg tot het water, en als een zede-
{==15==} {>>pagina-aanduiding<<}
schrijver tot de tering: en dat wij eindelijk in het genot van alles stonden te geraken.

‘Ik wachtte het oogenblik der algemeene genieting ongeduldig af: en op eenen dag, dat mijn vader veel geld voor het armenhuis der Stad, hetwelk hij administreerde, ontvangen had anticipeerde ik op mijn aandeel in de geperfectionneerde maatschappij: dat is, ik brak zijne ijzeren kist op en ledigde dezelve tot op den bodem. Mijn goede vader roste mij onmededoogend af, en zeide mij, dat ik tot een' volslagen' deugniet opgroeijen zou. De oude heer vergiste zich: ik was het reeds. De bewustheid, die ik hiervan had, gevoegd bij de aanhoudende lessen over de Perfectibiliteit, en de slagen, die mij mijne imperfectie kostten, bragten mij eindelijk tot het edelmoedig besluit, om in mijn beroep uit te munten en even daardoor de volmaaktheid aan hetzelve te geven.

‘Ik doorwandelde Amerika en daarna dit werelddeel, in verschillend beroep en vermomming. Toen ik, als kwaker, u in de Paketboot aantrof, kwam ik uit het werkhuis van Vilvoorden; waar ik voor mijn leven zat, wegens het polijsten van Kerkzilver, dat mij was toevertrouwd, wijl ik hiervoor een geheel onbekend Arcanum bezat, doch waardoor ik tevens, naar men zeide, de helft van het zilver zoek maakte. Mijn vonnis luidde “dat men nooit volmaakter' Kerkendief gezien had:” en na mijne Evasie verhaalde de Gendsche Courant, “dat er geen voorbeeld van zulk supra schoon,ge-
{==16==} {>>pagina-aanduiding<<}
perfectionneerd uitbreken voorhanden was.” UEdele begrijpt, soortgelijke loftuitingen zijn zoo vele spoorslagen, om verder te gaan. Dat ik u op deszelfs kortstondig plaisierreisje in Engeland op eene voorbeeldelooze manier van de huig ligtte, zijt gij te edelmoedig om te ontkennen. Hier werd ik echter ook bedrogen, doch nam kort daarna mijne revanche en mijn Paspoort, door mijnen goedhartigen oppassers eene geperfectionneerde soort van snuistabak toe te dienen, die ik zelf fabricere, en waarvan zij voorzeker lang genoeg zullen geslapen hebben, zoo het anders waar zij, gelijk men voorgaf, dat de meeste mijner kalanten, aan wie ik successief dit middel gedebiteerd hebbe, nooit wederom wakker geworden zijn. Het uitsluitend Patent tot die affaire, iets, dat anders zoo gemakkelijk gaat in Engeland, kon ik van wege deze kleinigheid niet verkrijgen; men vreesde dat luijaards en langslapers er zich te veel aan mogten overgeven: daar men overigens mij bij het rapport der Medicijnsche faculteit de verdiende eer toedacht, dat nimmer de manipulatie van Opium en Rottekruid tot zulken hoogen graad van volmaaktheid gebragt was, dan door mij.

‘Het ondankbare Londen verlaten hebbende en naar Hamburg overgestoken zijnde, lag ik mij aldaar op de verbeterde opvoedingsmethode met hart en ziel toe. In een zeer fraai Prospectus, dat professor Bertuch voor mij opstelde, had ik namelijk bewezen, hoe ik, ingevolge het groote plan van Leibnitz, eene universale of algemeene spraak leeraarde: en waardoor ik vooral de

{==17==} {>>pagina-aanduiding<<}

Jufferschap, als meer hebbelijkheid tot het acquireren van talen hebbende, in zes maanden tijds meende in staat te kunnen stellen om met de geheele wereld om te gaan.

‘Men zond mij groen, rijp en overrijp: en zoo gelukkig slaagden mijne pogingen, dat mijne scholiersters op den gezetten tijd zoo volleerd waren, en in mijn huis de universale spraak zoo schoon geoefend hadden, dat bij schier alle het sprekend bewijs harer Universaliteit aan hare kogelronde tailles zigtbaar was.

‘Dit waren de volmaaktste dagen van mijn volmaaktheidzoekend leven! zij waren aangenaam en lucratief: helaas! daarom benijdde men mij dezelve! Niet alleen dit, maar men verweet ze mij en bouwde op dezelve eene aanklagt tegen mij: en - zie eens, hoe edele pogingen den Perfectionnist zelven tegenwerken! - ik werd, den grooten Leibnitz tot eeuwige schande, tusschen twee strooijen Wijsgeerinnetjes te pronk gesteld, en, van eene verwarmende rugpliester voorzien, ter stad uitgeleid.

‘Niet afgeschrikt evenwel door deze feil geslagene pogingen, toog ik de wereld verder in, overal perfectionnerende en overal geperfectionneerd wordende. Dit toonen mijne verdere Diploma's aan! In het bosch van Monbalino, ik moet het bekennen, heb ik echter de zekerste gronden in de studie van al wat schoon en edel is gelegd. Hier ben ik in der daad een man ge-
{==18==} {>>pagina-aanduiding<<}
worden! en om u te toonen, hoe ik mij in mijn vak volmaakte, dient, dat ik zelf, ik, die het niet verkroppen kon, dat in ons laatste Kapittel de groote Fattobene mij tot hoofd der orde werd voorgetogen, onze eigene bende aan de hooge overheid aanklaagde, en waardoor ik eensdeels de uitgeloofde aanzienlijke premie, die er op ons gezet was, gewon, en anderdeels volkomene gratie voor mij zelven bedong. Onaangezien de dankbaarheid, die ik mijnen nieuwen meesters voor hunne weêrgalooze instructies schuldig was, verraadde en verkocht ik den troep op een oogenblik, dat de andere hoofden afwezig waren en ik meester van Fattobene was. - Ik zit hier dus slechts voor de leus, mijn vriend: en ik geloof, dat gij nu wel zult bekennen, dat wat ik tot nu toe reeds omtrent de Perfectibiliteit gedaan heb, met eenige eer mag genoemd worden.’

De heer Penrob had verhaald, en de heer Perfect was bedwelmd door het zonderlinge gevoel dat hij gewaar werd. Hij bewonderde, maar het was met hetdoodszweet op het aangezigt. Dat hij zich zoo nabij en onder het bereik van zulken volmaaktheidskunstenaar bevond, ontzettede hem. Het was hem dus niet geheel onaangenaam (het missen van aanspraak en gezelschap daargelaten!) dat toen de heer Penrob weinige dagen daarna wederom geroepen werd, om door het confronteren van hem, met zijne oude vrienden en kameraden, deze des te zekerder aan de galg te brengen, hij in hetzelfde verblijf niet terug keerde. Perfect wist er toen de reden nog niet van, die echter zeer voldoende was. Hij zal dezelve naderhand wel eens vernemen.

{==19==} {>>pagina-aanduiding<<}

Na dit vertrek scheen onze Landsman mee wat meer toegevendheid behandeld te worden. Hij kreeg beter vertrek, beter eten en licht. Evenwel, daar hij laatst in eert zeer aardig werkje van Professor Arkenbach gelezen had, ‘dat het niet eten van doode of verwezen menschen eigenlijk genomen maar een vooroordeel was en daarentegen dit middel in deze tijden, die boos zijn, een zeer gunstig resultaat van Economische berekening zoude opleveren,’ en daar hem Perfect dit gevoelen, als een rapprochement tot de algemeene verbetering beschouwd, niet zoo onnatuurlijk was voorgekomen, als dit bij de vetweijers van beesten kon plaats hebben, - kwam het den ongelukkigen in het hoofd, ‘of hun Edele Groot Achtbarens van Milaan ook van meening zijn mogten, om, gelijk andere beschaafde volkeren onder de menscheneters, hunne gevangenen wel te behandelen, vrolijkheid te verschaffen en vooral goed te mesten, opdat zij hierdoor des te beter en malscher zouden smaken?’ - Evenwel een ander, meer troostend, en teederder gevoel verbande dit akelig vooruitzigt. Zie hier wat hetzelve was!

De heer Perfect moest zichzelven somwijlen bekennen, hoe ongaarne hij het anderen zou gedaan hebben! dat hij bij het zoeken naar de volmaaktheid in Parijs, gelijk men in plat Hollandsch zegt, de klei gereden had, en dat hij bij het vinden van soortgelijke volmaaktheid als hij toen had opgejaagd, het eene oog, dat hij er bij in schoot, zeer kwalijk besteed had; kortom dat hij tot de perfectibiliteit in het vak van liefde, die er toch ook wezen moest! niet verder gekomen was, dan om bij ondervin-
{==20==} {>>pagina-aanduiding<<}
ding te weten, dat hij er imperfecter van daan gekomen dan naartoe gegaan was.

Binnen kort deed hij eene andere, nog veel meer belangrijke ontdekking: en door deze kwam hij op het spoor der reden, ‘waarom hij de perfectibiliteit in cas van liefde nog niet had kunnen bejagen’ Dit was namelijk, dacht hem, wijl hij - nog nooit verliefd was geweest!



{==21==} {>>pagina-aanduiding<<}

Vijftiende kapittel.

Om de waardij van een voorleden gevoel zuiver te berekenen, is geen beter maatstaf bekend, dan een soortgelijk gevoel, welk men thans meent bij zich te ontwaren - ook dit geldt in het omgekeerde. Het is waar, men kan er zich mede vergissen: het geheugen speelt ook hier zijne parten, en het laatste, of, (om het oude rijm te bewaren) het lest - heugt 't best. Doch Perfects rekening kwam hem zelven, wel opgemaakt, voor: want hij gevoelde zich smoorelijk verliefd, ‘en dat ding,’ gelijk hij zich bij eene aardige Metonymia of woordenspel uitdrukte, ‘dat ding, hetwelk hij thans gevoelde, was een geheel ander ding dan zijne Parijsche liefde.’

De bekoorlijke valleijen, die de Alpen in zich bevatten, de verrukkelijke tafereelen, waarmede de weldadige natuur goedvond om onschuld en deugd te verheugen, en het menschdom, wars van onregtvaardigheid en wanorde, die het op zijnen anderzins zoo droevigen weg onophoudelijk aantreft, met zich zelven te verzoenen, - zijn van alle tijden, als boven den lof der schrijveren verhevene,

{==22==} {>>pagina-aanduiding<<}

aangezien. Grazige weiden in het hangen van den berg of deszelfs tusschenruimten besloten, met liefelijke bosschaadjes weelderig omzet of met lagchende groepen van opgaand geboomte van allerlei groen versierd, doorsneden van talrijke beken, die, uit de rotsen schuimend nedergestort, in duizend kronkelingen snellijk voortvloeijen of zich met langzamer' vloed tot meren vormen - beemden, immer heerlijk groen en die, de rollende eeuwen door, hunne eerste vruchtbaarheid behouden, verstrekken tot geurig voedsel zoo wel aan de schoonste runderen als aan vrolijk wild en aan dartelende geitjes, die, van rots tot rots overgesprongen, hier rust en eenzaamheid komen zoeken. De achtbare stilte der natuur wordt er nimmer gestoord, dan door de eenvoudige bezigheden en vermaken van hare eerste en beste kinderen. De doffe Koehoorn, op wiens aanwezen Euterpe zich anderzins zoo weinig verheffen mag, als die echter tot de teederste en meest onvergeetbare gevoelens en herinneringen opleidt, en den edelsten der hartstogten, dien van onuitwischbare vaderlandsliefde, doet geboren worden, - streelt hier het oor met de eerbiedvoedende melodij der eenvoudige natuur. Hem verpoost in vrolijken tegenzang, de aanlokkelijke stem der jonge herderinnen en het oud en eerbiedwaardig herdersriet, die teedere gezelinne van landelijk vermaak, waar nog landelijk vermaak op waren prijs gesteld wordt. Vol gevoel, vol vreugde en onschuld zingt men hier de gelukkige dagen, die men geniet, zingt men hier even gelukkige te gemoet. Hier snelt het zuiver bloed onbelemmerd de aderen door. Hier zwelgt de ruime borst telkens een frisscher leven in. Rozen pronken op

{==23==} {>>pagina-aanduiding<<}

het gelaat der schoonste jeugd: en hier heeft het geschapendom eene nieuwe, eene andere, eene betere gedaante, dan overal elders. Hier heerscht betooverende gulhartigheid en vrolijkheid, want hier woont onbedorvenheid en vergenoegen! Hier heerscht opregtheid en trouw, want hier gevoelt men de waardij harer bezitting! Eendragt en magt, kuische liefde vol genot, teederheid vol warmte.... want alles ademt onbevlekte zedelijkheid! Het Ideaal des schoonsten, des verteederendsten Romans! de eerste aanleg tot de verrukkelijke verdichtsels eener gouden eeuw! het waarachtig tafereel van een aanwezend gelukkig volk op deze - anderzins, elders zoo rampzalige wereld!

Met deze en soortgelijke aanlokkende beschrijving van in der daad zoo gezegende bergbewoners hield Perfect zich in zijnen kerker onledig. Een zijner vensters, waardoor men ter stad uitkeek, toonde hem derzelver vreedzame woningen in het verschiet, en dat gezigt gaf zijner verbeelding een nieuw leven. ‘Daar is volmaaktheid te vinden!’ zeide hij, ‘en misschien,’ vervolgde hij, de handen lagchend zamenwrijvende, ‘en misschien ook nog te verbeteren, te perfectionneren. Immers,’ voegde hij er met vrolijk zuchten bij, ‘beter nog dan best, dat is toch de droom van edele, teedere zielen!’

‘Maar à propos!’ dus onderbrak hij eensklaps zijn eigen gesprek, in droevige mijmering vervallende, ‘ik zoek het gebrek op de hooge Alpen: ik, ellendige! en misschien wacht mij het laatste noodlot, aan de min-
{==24==} {>>pagina-aanduiding<<}
der hooge, maar altoos nog te hoog verhevene - galg! Ik zit met struikroovers gevangen; ik zit als hun medepligtige! Wie zegt mij, dat men mij, op mijn woord, voor een' eerlijk' man zal aanzien?’

‘Dit is reeds geschied!’ liet zich de liefelijke stem van een jong meisje hooren, dat, onverwacht, binnen trad om het middagmaal aan den gevangenen te brengen, ‘binnen kort raakt gij vrij!’

Dit gezegde maakte eenen zonderlingen indruk op den heer Perfect. Hij keek om. Dit omkijken was elektriek, want de indruk, welke het lieve meisje op zijn hart maakte, was nog wel driemaal zoo sterk dan de vorige.

Juliette was een bevallig bruinetje van zeventien jaren. Zij had groote zwarte oogen, die iets meer of iets minder waren dan verliefde oogen, de fijne haviksneus, de swelte leest, de platte borst en de gele tint der Italiaansche schoonheden. Veel Physionomie straalde in haar gelaat door! Er was een zeker iets bij hetzelve, dat zonderling aanlokkelijk scheen: en wat de eensklaps opkomende drift van den heer Perfect nog des te meer aanvuurde, was, dat alle deze bevalligheden zich in zijn eenig oog concentreerden, en hem dus, als dubbel betooverend, voorkwamen.

‘Schoon meisje!’ voer hij haar bevend van vreugd en aandoening te gemoet, ‘wat zegt gij?... wie zijt gij?... en hoe komt gij hier?’

{==25==} {>>pagina-aanduiding<<}

‘Door de deur! mijn lieve Mijnheer!’ antwoordde het lieve meisje. ‘Vrij zijt gij, dit herhaal ik u: dat is, gij behoeft niet voor den regter te verschijnen: en gij wordt zelfs niet eens opgehangen.’

‘En de Heer Penrob!’ vroeg Perfect om iets te vragen, daar hij, starende op het zekere iets van Jufvrouw Julietta, niet anders dan om dat zekere iets dacht.

‘De heer Penrob,’ antwoordde de Juffer verbaasd, ‘God beware UEdele voor diens gezelschap! Die heer is gisteren middag op de groote markt onder trompettengeschal met de overige Wijsgeeren uit het bosch van Monbalino het hoofd afgeslagen, dat er de dood op volgde. Zijn kop staat dáár op eene pen aan gindsche poort.’

Jan Perfect lachte overluid: want hij hoorde niets van datgene wat het lieve meisje zeide: en men heeft opgemerkt, dat lieden van die soort van verstand als de heer Perfect bezat, meestal lagchen om hetgene zij niet verstaan of niet begrijpen.

‘Signor Penrob was uw vriend: niet waar?’ vroeg het meisje.

‘Penrob,’ antwoordde Perfect als uit den droom ontwakende, ‘wat zegt gij! is die ook op u verliefd? - ter koekkoek! - Doch hoe kon dat anders zijn,’ voegde hij er kwijnend bij, ‘gij zoudt de Goden in den hemel op u doen verlieven!’

{==26==} {>>pagina-aanduiding<<}

Op het eerste lid dezer uitroeping wilde Julietta gezegd hebben: ‘Het is dan maar al te waar, Signor Perfetto! dat gij een gek zijt;’ maar wat hij had laten volgen wederhield haar. Nooit is bij een jong meisje diegene voor geheel en al gek gehouden, die, haar ten lof, gekheden zegt.

‘Gij verstaat mij niet:’ zeide zij, hoe zeer zij den heer Perfect reeds zeer wel verstond. ‘Waart gij aandachtiger,’ vervolgde zij, hem de wang streelende, ‘ik zoude u alles openbaren.’

‘Alles,’ zeide Perfect, ‘o ja! ik ben aandachtig, aandachtig in overvloed! want mijn hart is geheel buiten zich zelve: ik weet niet wat ik doe of late; o, ik ben zoo aandachtig! want er gaat iets in mij om, dat ik zelf niet uitleggen kan. Alleen weet ik dat ik u moet zien, u aanbidden moet, u bezitten of sterven.’

‘Nu hoor dan!’ zeide Julietta, haar best doende om rood te worden. ‘Uw leven heeft zeer schrap gestaan, want de heer Penrob heeft u als zijnen medepligtigen genoemd. Gij hadt zeven moorden gedaan, zeide hij, en dertig huisbraken, alle aan menschen, die zich door u niet volmaakt wilden laten maken.’

‘Deugniet!’ riep Perfect uit en hij huilde bitterlijk. ‘Ik, die nog nooit iets anders gewild heb, dan de menschen goed te doen, ook tegen hunnen eigenen zin aan!’

{==27==} {>>pagina-aanduiding<<}

‘Dat zeide men hier ook:’ voer Julietta voort, ‘en ieder dacht, men kon het u aanzien, dat gij er de man niet naar waart. Ook had men berigten omtrent u ingenomen, dat gij een zedig jongeling, altoos nuchteren en bekwaam, vroom en deugdzaam van handel, waart. Wat alleen aan u haperde, was, dat gij aan de Philosophie laboreerde. Wat dat nu eigenlijk voor een ongemak zij, weet ik niet. Het mag wel van die soort van dingen zijn, naar welke een zedig meisje niet vragen mag. Maar wijl nu zulk eene soort van eenen Philosooph, zoo als Mijnheer er uitziet, zeggen zij, geene zeven moorden en dertig huisbraken doen kan, daarom zal Mijnheer dan ook niet opgehangen worden, waarover ik mij zeer verheuge.’

Perf. ‘Lief Engeltje! zoo neemt gij dan eenig deel aan mijn noodlot!’

Jul. ‘Eilieve! waarom niet, Signor? daar ik zoo veel van u hoorde dat goed was!’

P. Haar in de wangen knijpende. ‘Gij zoudt u dus wel kunnen schikken, om mij gelukkig te maken?’

J. ‘Schikken! als ik slechts wist hoe dit aan te vangen?’

P. ‘Door u te overtuigen van mijne innige, ware, warme, overgroote liefde, welke daarom de ware is, wijl zij plotseling opgekomen is.’

{==28==} {>>pagina-aanduiding<<}

J. Blozende. ‘Als dat overtuigen niets anders behelst dan hetgeen eerbaar is, dan mag ik het wel lijden, maar jonge heeren van den tegenwoordigen tijd.... o Mijnheer weet het ook wel..... en een meisje is somwijlen ongelukkig, eer dat zij het zelve weet.’

P. ‘De jonge lieden van dezen dag, mijne lieve Julietta, weten niet wat liefde zij! Ik alleen kan u dit in de volmaaktheid leeren.’

J. ‘Neef Anthony evenwel beweert dat hij het ook in de volmaaktheid kent.’

P. ‘Neef Anthony is een zot, mijne hartvriendin! eilieve zeg mij eens, werkt hij reeds door de sympathie, of blijft hij alleen bij de oude collusie en de cohaesie?’

J. ‘De hemel beware ons! welke woorden! de sympa’....

P. Teeder vervoerd. ‘Dit, lief meisje! is de zoete vereeniging van twee harten, die voor elkander geschapen zijn, en, van de eerste verordening der wereld af, dusdanige schikking en impulsie verkregen hebben, waardoor zijlieden onderling alleen met elkander kunnen werkzaam zijn, en zich daartoe, hoe het ook loope! eenmaal aantreffen en zich vereenigen moeten, al was ook het eene op de Goudkust, het andere in Japan aanwezig: al hoorde het eene te Milaan, het andere op de Breêstraat te Leyden t'huis: al zat de bezitter

{==29==} {>>pagina-aanduiding<<}

van het eene op eenen troon, die van het tweede aan het weefgetouw, al behoorde dit aan eenen Professor in de Bovennatuurkunde, geen aan de dochter van eenen ketellapper. Dit alles, aanbiddelijke Julietta, bevestigt zich door verrukkingen en ontmoetingen, welke, daar zij plotseling opkomen, altoos de beste zijn, als de kiem van een reeds lang verordend geluk in zich bevattende. Dit alles voelt zich, teedere zielsvriendin! wanneer het mannelijke hart op het eerste gezigt der verordende uitroept: Zie daar de vrouw van mijn hart! en het vrouwelijke hart hierop antwoordt: deze is de man van het mijne! - Eeuwige banden, die overheerlijk, die onbreekbaar zijn! men gevoelde voor men zag; men ontwaart wat men gevoeld heeft, men voelt in zijne volheid het gevoelde, en ook dan, wanneer er niets meer te gevoelen of te vinden is. O, dan nog blijft men gevoelen, omdat het gevoelvolle zich eene bezigheid, eene noodzakelijkheid gemaakt heeft - van te voelen.’

‘Overheerlijk!’ zeide Julietta, ‘gij schijnt in deszelfs volle mate het gevoel te genieten!’

P. ‘Doe ik niet? o ja, mijn engel! want ik ben reeds heesch geschreeuwd van al het gevoel. O, mijne lieve! in al wat gevoel is, meen ik het tot den hoogsten graad van volmaking te hebben gebragt. Ik heb u bemind lang voor dat ik u kende! dus voor en al eer gij voor mij aanwezig waart: want toen reeds voelde ik u. Maar dit zegt nog niets! Ik beminde u, voor dat gij tot de

{==30==} {>>pagina-aanduiding<<}

kennelijke, de zigtbare wereld behoorde. Toen reeds lag ik aan uwe voeten, die gij nog niet hadt: het vuur van mijn hart verlevendigde toen reeds uw toekomstig aanwezen. Gij kwaamt, gij waart dáar, om van mij bemind te worden! - Juliette! dus bemint men tegenwoordig, sedert dat men uitgevonden heeft, wat beminnen is. ‘Het staat aan u, heele lieve! om de sympathie te vervullen en ook mij te beminnen!’

‘Helaas! Ach mij!’ lispte het beminnelijke meisje, ook, zoo het scheen, reeds gevoelvol.

‘Wat u mijn hart beloont, dat is volmaakte liefde!’ vervolgde Perfect, op zijne knieën vallende en haar met zulke verteederende warmte aanziende, dat het scheen als of de Vesuvius op nieuws ontvlamde. ‘Het is de zuiverste drift, die ik voor u gevoel! Zoo - geloof mij! - kan het Neef Anthony niet. Ja, zoo ook wist voorheen niemand te minnen. Het was een niets, een ijdel niets, wat men toen gevoelde, bij tegenoverstelling der meer geperfectionneerde wending, die dezelfde hartstogten thans gekregen hebben. Men leefde voorheen en men beminde: op zijn best genomen leefde men om te beminnen: thans bemint men om te leven. Dit was de verfijning, die de onwederstaanbare loop der volmaking te weeg brengen moest!’

‘Gij maakt mij een veel te verblindend tafereel van een gevoelen, dat ik nog niet kende,’ sprak de schoone Julietta. ‘In mijn Vaderland, op de stille Alpen, die

{==31==} {>>pagina-aanduiding<<}

daar voor uw oog liggen, kent men dat verfijnd gevoel slechts als’......

‘Op de Alpen geboren! opgevoed! Kind der deugd en der onschuld!’ riep Perfect in volle verrukking uit. ‘Kom, druk uw hart tegen de golvende botsingen van het mijne! Geef het mij, daar het voor het mijne geschapen is! Harten, eenvormige harten, die elkanderen als twee eijeren gelijken! Maak mij gelukkig, kind des gevoels! leg uwe handen in de mijnen! laten wij daar, daar, op die zalige Alpen onder de eerstelingen der natuur gaan wonen! daar gelukkig zijn! daar ons leven verslijten! de stille deugden in die onvergelijkelijke oorden gaan uitoefenen en ter perfectie brengen! den volkeren aldaar tot voorbeeld zijn en ter navolging verstrekken! Na zijn zij reeds aan de volmaking: laten wij hun ook volmaakte liefde leeren! Wijzer of gelukkiger zullen zij er misschien niet door worden: maar eene zaligheid ligt er toch in opgesloten, wanneer men zeggen kan: ik doe het beter dan een ander, ik ben nader dan hij aan de volmaaktheid!’

Jufvrouw Julietta had hare bijzondere reden, om niet gaarne van de zalige Alpen, als aanstaand verblijf, te willen hooren. Zij en Neef Anthony hadden dezelve, nu twee jaar geleden, uit hoofde van zekere gevalletjes, verlaten, die zij onnoodig vonden, om anderen mede te deelen. Julietta had zich als meid bij den Cipier verhuurd en Anthony stond als dienaar nog in nadere betrekking met de heilige Justitie. Intusschen, daar zij een

{==32==} {>>pagina-aanduiding<<}

verstandig jong meisje was, en zij bovendien van hare zeventien jaren tamelijk sterk gekweld werd, had zij zoo dra de eerste inleiding van den liefde-sermoen van onzen held niet vernomen, of zij begon bij zich zelve kleine plannetjes te vormen, die hare zedigheid haar belette om te laten doorstralen, en waarmede de Heer Perfect, zoo zij dacht, nog minder van noode had, dan de boeren met datgene wat in de goocheltasch omgaat. Zij wist zeker iets van hem Perfect, dat niet aanlokkelijk was. Zij zag hem, en zeker, dat gezigt bragt geene illusie te voorschijn, doch alles, wat zij aan hem zag en van hem wist, verborg zij onder den mantel harer Philosophie: want ook zij had de hare: zij wist namelijk dat zij mooi en arm, hij daarentegen rijk en leelijk was, en dat alles in de wereld zich opwegen moet. Wat zijne Philosophie aanging, die, meende zij, was ook geen beletsel voor een goed huwelijk, naar hare bepaling van dit woord. Hoe zeer zij dan zich zelve er niet voor aanzag, dat zij ooit doodelijk in den heer Perfect zoude verlieven, zij hield aan den anderen kant te veel van haar eigen, om niet te begrijpen, dat haar huwelijk met hem, tot een zeer aardig inmengsel of vehiculum zou kunnen dienen, gelijk heeren Apothekers spreken, om er liefde-producten, van waar die dan ook komen mogten, door te doen vergezellen. - Zoo ongekunsteld dachten destijds de jonge meisjes op de Alpische gebergten reeds op haar zeventiende jaar! en wij feliciteren ons Vaderland, dat er bij ons tot nog toe geen voorbeeld hoegenaamd van iets dergelijks aanwezig is.

{==33==} {>>pagina-aanduiding<<}

Sedert dat onze goede Perfect deze gezegende bergen in het gezigt had gekregen, sints hij den zaligen wellust, dien dezelve aanboden, nog door een ander gezigt, dat van de bekoorlijke Juliette bij hem verbroederd voelde, en hij zich de volmaaktheid in liefde en in huwelijk, thans zijn stokpaardje geworden, blijmoedig voorstelde, was er aan den braven man geen houden meer! ‘Met u te leven of mijn dood!’ zeide hij en stortte zoo luchtig als eene Alpische koe voor hare voeten neder. ‘Dralen kan ik niet. Het kenmerk van groote mannen, van wel overlegde plans en van teedere hartstogten is zelfsverloochenende overijling. Zij alleen vormt onsterfelijke genies, helden, halve Goden, et caetera. Ik ben vrij, zegt hij, Julietta: en ook uw hart even als het mijne wordt warm, ziedt, kookt, brandt, loopt over. Hemel! Ach! eer dat beide harten wegsmelten, overloopen, kom! ijlen wij te zaam naar het altaar! verbinden wij ons dáár voor eeuwig! - Ik ga eventjes mijnen japon uittrekken en mijne pruik opzetten.’

Het moeijelijke woord moest thans gezegd worden. De Heer Perfect, hoe vrij hij dan nu ook ware, genoot echter slechts die soort van vrijheid, waardoor men meester is van te doen wat men wil, mits men slechts datgene wille, wat men ons toestaat te doen. Zijne vrijheid was een sequeel van de vrijheid van hun Ed. Gr. Achtbaren van Milaan geworden, die hem zijn leven gelaten, maar zich het vruchtgebruik deszelven voorbedongen hadden.



{==34==} {>>pagina-aanduiding<<}

Zestiende kapittel.

De heer van der Mast, destijds Hollandsche Consul te Livorno, had vernomen dat er zich onder de befaamde rooverbende van Monbalino een zijner landslieden bevond. Oplettend op al datgene wat zijne Natie betrof, had de brave man narigt omtrent den stand en vorige betrekkingen van dezen Hollander zoeken te verkrijgen; en men onderrigtte hem eindelijk, ‘dat de gedetineerde zich Jan Perfect noemde, dat hij kruidenmenger te Leyden was, en dat hij thans, om zeven gepleegde moorden en dertig huisbraken op den dood zat.’

De heer van der Mast was zoo schrander als hij medelijdend was: een man van studie, een liefhebber vooral der Geschiedkunde. Daar hij nu, bij alle de Historieschrijvers - van Herodotus af, tot het Normale School-Compendium van Bestorff toe, waarin voor kinderlijk gemak, slechts de namen der voornaamste geschiedkundige personaadjes, genoemd worden - nimmer - behalve den eenen

{==35==} {>>pagina-aanduiding<<}

Balbiaan te Keulen, in de zestiende eeuw, die zijn vrouws Galant met een Lavement van sterkwater naar de andere wereld spoot - van moorddadiger Apothekers gelezen had, dan van diegenen, welke nu en dan per abuis de Recepten onder elkander verwarren, en dus dezen Patient door een middel, genen voorgeschreven, somwijlen daar henen zenden, waar hij nog niet geroepen was: kon het bij hem niet opkomen, waarom toch voor het eerst, sedert dat de wereld stond, zulk een animus diabolicus juist in het ligchaam eens Apothekers van eene Akademieplaats zoude gevaren zijn; eene plaats, waar de Muzen noodwendig tot fijnheid van gevoel en zachtheid van zeden opleiden en het zweemsel zelve van bloeddorst verbannen. Hij wist overigens, dat, zoo er van de Grootachtbaarheid van Milaan gezegd werd, dat zij in sommige gevallen wel eens eenen blinddoek voorhad, zoo ijl, dat men er de Courant door lezen kon, zij in andere tijden zoo schoon het eene oog kon toehouden, vermoedelijk om met het andere des te scherper te zien, dat men zoude gezegd hebben dat zij eenen nieuwen Satelliet voor Jupiter door den Teloscoop opzocht, - zij wederom, in sommige, minder staatkundige gevalletjes, wel eens met hare gedetineerden even als een Amokspuwer in Batavia rondsprong, die alles over de kling jaagt, wat hem in den weg staat. Hij vond dus oorbaar, om zelf naar Milaan over te vliegen, en daar in persoon de zaak te gaan opnemen: en tevens noodzakelijk, om eens naar Holland te schrijven, ten einde van daar inlichting omtrent Johannes Perfect, den zoon van Ezechiël, in te winnen.

{==36==} {>>pagina-aanduiding<<}

Ter goeder uur voor dezen kwam de brave Consul over: want in der daad het was bij de Milaneesche Grootachtbaarheid thans in de tijden van Ammok! Bovendien de Scherpregter, die in Italië, om redenen, altoos een man van gewigt is, had eene dochter uit te trouwen: en landvaderlijke zorg eischte dat men hem de kosten van de bruiloft gemakkelijk maakte. Men hakte er dus thans maar wat door, om dezen man in zijne buitengewone uitgaven te gemoet te komen. Men had den heer Penrob op zijn woord van eer, gelijk hij dat artikel noemde, geloofd, en Perfect stond morgen ochtend ondervraagd, overpraat en verwezen te worden. Bij welke gelegenheid de Heer van der Mast zich echter deze niet geheel onvoegelijke aanmerking veroorloofde, dat, zoo namelijk ten gevolge van het Systema van zekere lieden, er thans wat al te veel gevolmaakt wordt, en het zeer goede niet zelden door de middelen van verbetering naar de kat raakt, en daarentegen aan de volmaaktheid der Milaneesche Schepensbank juist nog zoo veel als noodig was ontbrak, om haar, in gemoede, het leven van eene kat te mogen toevertrouwen.

Van der Mast kreeg verlof om bij den heer Penrob te gaan: en toen hij dezen van de zeven gruwelijke moorden, door Jan Perfect gepleegd, onderhield, begon hij te lagchen, dat hem de buik schudde, en bekende hem aanstonds, ‘dat er geen waar woord aan dit alles was, en hij zulks alleen uit inschikkelijkheid voor den Fiscaal gezegd had. Deze heer namelijk, had hem, onder het verhoor, zeer vriendelijk een snuifje gepresenteerd en

{==37==} {>>pagina-aanduiding<<}

daarbij instantelijk gevraagd, “of niet de Hollandsche heer, die, met één oog, naar de volmaaktheid zocht, zeven wel getelde moorden gepleegd-had?” ‘En hij Penrob, die wel opgebragt was, en wist dat de eene beleefdheid de andere waard was, had, om hem te believen, zulks niet alleen verzekerd, maar, uit overmaat van hoffelijkheid, er nog dertig huisbraken bijgevoegd. - Op de schaal der Milaneesche regtvaardigheid zouden deze, zoo meende hij Penrob, de zaak van den heer Perfect toch niet bezwaren - wijl hij toch een gek was: en de gekken toch tot het geluk geboren zijn.’

‘Zoo is hij dan een gek!’ zeide de heer van der Mast, met groot genoegen deze dubbele bekentenis uit den mond van den heer Penrob vernemende.

‘Wat ik u voor God en de menschen betuigen kan!’ hernam deze met drift: ‘want hij zoekt naar iets, dat niet aanwezig is, en dat, zoo hij het vond, hem nog ongelukkiger zoude maken, dan voor hij het gevonden had. De Alchymisten weten ten minste wat zij zochten: en behooren ook daarom slechts onder de schurken t'huis.’

‘Zoo wilt gij mij dan wel het genoegen doen,’ vroeg van der Mast, den heer Penrob op zijne beurt respectueuselijk een snuifje echte Macouba presenterende, ‘van bij de eerste gelegenheid, en vooral eer dat mijn landsman voor den regter verschijne, te verklaren, dat Hun Ed. Gr. Achtbarens de beschuldiging der zeven moorden,

{==38==} {>>pagina-aanduiding<<}

slechts als eene plaisanterie hebben aan te zien. Immers ik zie niet dat hij anderzins den dans gemakkelijk ontspringe.’

‘Ik zie geene reden om u dit te weigeren,’ antwoordde de heer Penrob. En nog dien zelfden avond bekende hij aan de hoogloffelijke regters van Milaan, dat er, van alles, wat hij van Perfect gezegd had, geen enkel woord waar was. ‘Deze patient,’ voegde hij erbij, ‘was slechts bij geval, denzelfden dag van de overrompeling der bende, in hun gezelschap gekomen; zijne eenige en onvergeeflijke misdaad was die, van een zot in folio te zijn: en om zich hiervan te overreden, hadden de heeren, indien zij zelve wijs waren, den man slechts uit te hooren.’

Ook dien zelfden dag kreeg de Consul schrijvens uit Holland, welk hem het gezegde van Penrob volkomen bevestigde. Men voegde er bij, ‘dat zoo hij van der Mast den Suppliant, na bewijs van zijne onschuld, ephter te Milaan in detentie kon blijven behouden, zulks de bedroefde samille bijzonder aangenaam zoude zijn. Hij maakte, zeide men, het boêltje mooi op: en daar hij meerderjarig, en tot ongeluk der Maatschappij en van zichzelven van die soort van zotten was, die onbekwaam om goed te doen, echter niet gek genoeg waren om in Holland te mogen opgesloten worden, was men er aldaar vreesselijk mede verlegen.’

Gemuniëerd met zulke stukken, waartegen niet veel in

{==39==} {>>pagina-aanduiding<<}

te brengen was, wijl toch uit het bewijs, dat iemand die niet wijs genoeg is om veel goed te doen, niet ontegenzeggelijk voortvloeit, dat men kwaad genoeg zijn mag, om hem voor meer dan gek te straffen, vond de regterstoel van Milaan zich in het alleronaangenaamste Predikament geplaatst. Zij ook bezat dat loffelijke esprit de Corps van sommige regterlijke Corporaties, volgens welk het getal en het aanzien der gestraften niet weinig luister aan de geregtigheid bijzet, en bij welk eene welgefourneerde galg even zoo zeer als eene welvoorziene vleeschkroon in den kelder, het vertrouwen op huishoudelijke voorzorg inboezemt. Met den bedienaar des scherpen zwaarde bevond zij zich bovendien in geene minder belemmerende positie: als hebbende die heer zich laatst openlijk laten ontvallen, ‘dat hem aan onzen goeden landsman alleen, als die wel gekleed was, en een gouden horlogie in den zak had, driemaal zoo veel gelegen lag dan aan alle de andere Monbalinosche Wijsgeeren te zamen: en hij dus Hun Ed. Gr. Achtbaarhedens van drie proposities eene ter keuze overliet: verhooging namelijk van tractement, den persoon van Jan Perfect, of honorabel ontslag: kunnende in het laatste geval de heeren van Milaan de regterlijke magt met de uitvoerende vereenigen en zelven hunne gaauwdieven opknoopen.’

Een man van verstand werd vereischt, om dezen Gordiaanschen knoop te ontwikkelen: en deze man was wederom de heer van der Mast. Dat de Milaneesche heeren niet veel met de volmaaktheid ophadden, zagen wij

{==40==} {>>pagina-aanduiding<<}

reeds. De Consul kon er zich evenmin mede verbroederen: doch zij verschilden in de beweegredenen. Van de loffelijke Regtbank van die stad zou men in eenen figuurlijken, schoon vrij trivialen zin, hebben kunnen zeggen, ‘zij lustte de volmaaktheid niet.’ De Consul daarentegen vond ‘dat zij de maag bezwaarde.’ Deze zocht derhalve media of middelwegen: en wil men dat de man van verstand, in alle zoo natuurlijke, als zedelijke omstandigheden geplaatst, alleen daar het goede zoekt, wijl toch het allerbeste nergens te vinden is.

Het voorstel, dat hij deed, was dood eenvoudig, en evenwel het ruimde alles uit den weg. ‘De heer Perfect zou niet hangen, maar daarvoor zou de Scherpregter zijn gouden horlogie bekomen. De heef Perfect, die niet gehangen werd, wijl hij aan moord noch diefstal schuldig was, zou echter als mentis inops blijven zitten, wijl toch de gekken meer dan alle anderen de straat onveilig maken. En zoude eindelijk, uit zijne vertering of kostgeld, den heeren en hunnen hoogen officiant, natuurlijkerwijze of – onnatuurlijkerwijze, - een jaarlijksch douceurtje voortvloeijen.’

De achtbaarheid der heeren, het leven en de veiligheid van Perfect, de belangen van Meester Hans en het huwelijk zijner jonkvrouwe dochter - dit alles werd door eene pennestreek gewaarborgd. Plenipotentiarissen hebben dikwerf jaren lang gearbeid, om, door een langwijlig en onverstaanbaar tractaat, niet het vierde part van zoo veel goeds uit te rigten.

{==41==} {>>pagina-aanduiding<<}

Ook had het algemeenen bijval. De heer hoofdcontractant Perfect alleen zou er misschien eene kleine zwarigheid in gevonden hebben. Men vond daarom goed om hem hetzelve, als toch geheel uit secreete punten bestaande, te verzwijgen. Immers wat men niet weet, deert ook niet: en het is wel eens meer gebeurd, dat Heeren Hoofd-Contractanten het allerminst van de heimelijke punten vernamen.

Wat is intusschen menschelijke wijsheid en verstandig overleg! Chrysippus heeft het in zijnen tijd reeds gezegd, ‘dat de beste plans der wijssten onder de menschen slechts daarom gemaakt schijnen, om door de grootste zotten onder hen omver geworpen te worden!’ Intusschen dat de goede Consul zich vleide, innerlijk verheugde, dat hij zich zoo wel had uitgesloofd, intusschen dat de Regering van Milaan en derzelver eerste dienaar zoo veel reden van dankbaarheid hadden, en dat er eindelijk voor den heer Perfect zoo geheel vaderlijk gezorgd werd, verviel, eensklaps deze gansche schikking door de noodlottige tusschenkomst dier snoode Godheid in duigen, die dan het bloedigst woedt, wanneer zij het hart van eenen Wijsgeer voor het doel harer pijlen heeft uitgekozen: - de liefde, waarmede vriend Perfect zoo even kennis gemaakt had!



{==42==} {>>pagina-aanduiding<<}

Zeventiende kapittel.

Wij hebben Jufvrouw Julietta in haar verstandig overleg, omtrent de liefde-voorstellingen van haren Perfect, gelaten, en dezen heer zich, tot zijn toilet, zien gereed maken, ten einde dadelijk met haar naar het altaar te streven, wanneer zijne beminde zich eensklaps gedwongen zag om hem in dit opzet, door deze zonderlinge openbaring te stuiten, ‘dat hij in gevolge eener minzame schikking, schoon vrij zijnde - echter moest gevangen blijven.’

Onaangezien die schranderheid, welke Perfect zich zelven in gemoede toeschreef, ware het hem moeijelijk geweest om nog in langen tijd dit tegenstrijdig raadsel op te lossen, en natuurlijkerwijs zou deze de allerlaatste solutie geweest zijn, die bij hem kon opkomen, dat namelijk zulks daaruit voortkwam, ‘wijl hij, onaangezien al het vertrouwen, hetwelk hij in zich zelven stelde, echter voor eenen zot doorging.’ Julietta's zaak was het dan

{==43==} {>>pagina-aanduiding<<}

om die pil eenigzins te verzachten: en als een aardig en verstandig meisje deed zij dit, ‘door hem juist zijn verstand zelve als een voorwerp der benijding en zijn volmaaktheids-Systema als het objectief der vrees van de regering voor te dragen. - Daarom alleen,’ zeide zij, ‘verwijst men u, als onzinnig en ter eeuwige detentie, wijl men voor de gevolgen van uwen geleerden arbeid beducht is.’

Perfect sloeg zich voor het hoofd, nog meer van het verfijnd gevoel zijner zelfswaarde dan van verontwaardiging doordrongen. ‘Het toppunt der eer,’ riep hij in verrukking uit, ‘is de martelkroon! Wel te hebben gedaan,’ vervolgde hij, ‘zich verdienstelijk te hebben, gemaakt, te lijden voor zijne leer! lijden door zijne benijders! nu ben ik zeker van mijne onsterfelijkheid! Immortalis Janus Perfectus! Immortalior! Immortalissimus.’ En, van vreugde vervoerd, sprong hij eenen halven duim hooger van den grond dan hij ooit, bij koel beraad, had durven wagen.

In zijne verrukking, gedurende welke hij als de Delphische Pythonissa half mijmerend, half woedend niet dan onzin uitsprak, en de panden van zijnen rok over de armen geslagen, de kamer op en neder wandelde, werd hij echter eensklaps door het aanzien zijner Julietta gestoord. Op dat gezigt herinnerde hij zich zijne liefde, zijne plans, zijne voornemens, het voorbeeld eens echten, sentimentelen Romans - van een volmaakt huwelijk, dat hij het menschdom dacht te geven.... En evenwel in de ge-
{==44==} {>>pagina-aanduiding<<}
vangenis kon dit niet.... en zijn talenten te begraven, dat kon ook niet..... ‘O mijne Julietta!’ riep hij dus in nieuwe verteedering uit: ‘o Julietta! ik vergat mij zelven een oogenblik om de glorie, en dat per occasie van mijne onsterfelijkheid. Maar wat is verdienste, wat roem, eer en onsterfelijkheid bij twee zulke schoone oogen! bij dezen vollen boezem! bij dat zedig gelaat! deze bekoorlijke leest, bij dit allerteederst incarnaat! O, ik offer u alles op! alles! waarop de wereld prijs stelt! en wat ik zelf reeds tot zulken hoogen graad bereikt hebbe: en dit te meer, wijl ik door u, op mijne wijze, te bevrijen, door met u op mijne manier den echt door te brengen, een nieuw tafereel van Perfectibiliteit opleveren mag.’

Met behulp der liefde, die te gelijker tijd zijn kerkerwachter was, scheen het niet moeijelijk om uit denzelven te geraken. Julietta had haar plan gemaakt, om zich langzamerhand zijne brandende begeerte tot den gezegenden staat des huwelijks te laten welgevallen. Zij begreep dat hij, eens de gevangenis ontslopen zijnde, tot de beschikking zijner tijdelijke goederen dadelijk wederkeerde; en deze zekerheid was de voorname grondslag, waarop de zedige jonge dochter bouwde. Wanneer derhalve de zesde dag na zijne liefdeverklaring en van zijne geregtelijke gekverklaring aanlichtte, en de heer Perfect bij de volmaaktheid zelve zwoer, ‘dat hij het nu niet langer kon uithouden!’ toen hij op zijne knieën voor de schoone Julietta viel en haar met zijn ééne oog zoo vuriglijk, zoo nadrukkelijk, zoo alles overmeesterend aanzag, kon

{==45==} {>>pagina-aanduiding<<}

het lieve meisje zelve het ook niet langer uithouden. Het eerbare rood verwde hare kaken, de reeds gemelde schoone boezem toonde taliter qualiter zijne golvende beweging: een traan van zedigen wellust bevochtigde het kwijnend oog: een zucht, welken slechts een minnaar weet te waarderen, ontvlood de beklemde borst. Zij haalde hare hand van onder haren boezelaar te voorschijn, streek er den grooten man eerst mede onder de kin, en reikte hem toen dezelve als onderpand van onkreukbare huwelijkstrouwe toe.

Toen ook vlogen de weder zijdsche zielen elkanderen op kussende lippen teederlijk te gemoet! toen beefden hunne vier knieën verliefdelijk tegen elkanderen! toen smolten hunne drie oogen in een, en spraken het hemelsche Ja woord uit! en de schalksche liefde, die lagchend boven hunne hoofden zweefde, schoot toen twee zijner pijlen loodregt op het wijsgeerig hoofd van den goeden Perfect neder, opdat de gevolgen des genoegelijken echts, dadelijk bij derzelver uitbotting er tegen op konden wassen! en Hymen zelf, de kuische Italiaansche Hymen, welke ditmaal zijnen gelen mantel met een toepasselijk Rhubarber kleurtje opgeverwd had, vertoonde zich voor den bedwelmden geest der verrukte jonge lieden! Al dartelend scheen hij zijne brandende fakkels door eikanderen te werpen: en de zalige bruidegom meende eenen droppel kokend smeer op zijnen langen neus te voelen nedervallen.

Toen zij weder bij hunne vijf zinnen kwamen, berede-
{==46==} {>>pagina-aanduiding<<}
neerden zij hun plan van Evasie: en de schoone Julietta deed, gelijk van zelve sprak, het hare bovendrijven. ‘In of bif Milaan konde men met den Apostel der volmaaktheid niet blijven. Er was dus ook geene questie van de betooverende Alpen.’ Perfect gaf er die echter met moeite aan: hij had er zulke schoone voornemens mede gehad! Doch de liefde wilde, dat hij aan de liefde toegaf. ‘Naderbij dan te Napels kon men zich niet veilig achten: en zoo Perfect van bergen hield, daar kon hij zich aan den Vesuvius zijn hart ophalen. Empedocles, die ook een Wijsgeer geweest was, had dit ook gedaan. en na hij zijne kamermuilen aan den rand der opening had laten staan, was hij er met den neus ingevallen. In opgemelde stad zoude men zich stil en burgerlijk generen, vrede en wellust in huisselijk geluk en welvaart zoeken en voorzeker aantreffen. Neef Anthony had men met zich te nemen: hij zou de vriend des huizes en tevens de eenige bediende van hetzelve zijn: hij was stevig, en sterk, zeide Julietta, en dus geschikt voor het ruwe werk,’ en zij dacht ‘dat de betrekking der liefde dus doende zou worden opgewakkerd door die der vriendschap. De derde man bragt boven dien den praat aan. Eene zulke vereeniging moest noodwendig een nieuw leven aanbieden, en het smakelijkste haut goût opleveren. En daar het anderzins weinigen te beurt valt, dat zij, of een volmaakt huwelijksgeluk mogen smaken, of zich eenen beproefden vriend mogen verwerven, zou het aan dien braven Perfect ter belooning van even die belangelooze pogingen ter verbetering van het menschdom mogen te beurt

{==47==} {>>pagina-aanduiding<<}

vallen, dat hij deze beide voorwerpen in derzelver grootste volmaaktheid genoot.’

Perfect beaamde alles. Zijne ziel zwom in den wellust even als een goudvisch in zijn kommetje. Het laatste Idée vooral, dat der Metaphysische huwelijksvriendschap, waardoor een derde en een vierde zich Platonice in het gecontracteerde huwelijk als ware het inlijven kan, verrukte zijn hart. Hij zag zich zelven op het punt van het grootste geluk, liefde door vriendschap gelouterd, vriendschap door liefde versterkt in volle mate te genieten: liefde en vriendschap met volle lepels, gelijk men zegt, op te scheppen! Hij had er nooit aan gedacht, zeide hij, en hierover schaamde hij zich half; maar hij zag het thans zoo klaar als de zon op den middag: deze nieuwe uitvinding ontbrak nog aan den echt. En als hij ooit iets te zeggen of weder te leeraren had, hij zou het coram omnibus uitroepen, zoo hard als hij kon, en het door zijn voorbeeld staven, ‘dat zoo een huwelijk om middelmatig goed te zijn, van weêrskanten slechts eenen echtgenoot behoeft, het om volmaakt te zijn, den huisselijken bijstand van ten minste twee extra warme vrienden vereischt.’



{==48==} {>>pagina-aanduiding<<}

Achttiende kapittel.

Op eenen donkeren nacht dat alles stil in het Milaneesche gevangenhuis was, en dat de Cipier met zijne vrouw en onderhoorigen van de zorgen des daags behoorlijk uitrustte, vond de schoone Julietta het middel om haren Endymion gelukkig uit zijne detentie te doen ontsnappen. Neef Anthony wachtte hem aan de deur met een groot zwaar brouwerspaard, dat hij opzettelijk ad hoc, dat is voor deze gelegenheid, zijnen besten vriend ontvreemd had. Het was lang en breed genoeg om beide de gelieven en den nieuwen huisvriend op zijnen rug te kunnen laden. Onze Wijsgeer zat als eerste personaadje vóórop, en bestierde den Bucephaal. Achter hem, den rug tegen den zijnen gekeerd, zat de schoone Julietta en tegen haar over de gedienstige Anthony. Men sukkelde op een teldrafje den weg naar Rome op.

Toen de opkomende zon een nieuw leven aan het verkwikte aardrijk gaf, en den geest der gelukkige echtge-
{==49==} {>>pagina-aanduiding<<}
nooten en vrienden met eene nieuwe dosis van teeder gevoel vervulde, was men reeds ver van Milaan. Het arme paard, dat zulk eene metaphysische vracht, noch zulk eenen vermoeijenden nacht niet gewoon was, begon zijnen gang aanmerkelijk te verminderen en knikte somwijlen lustig toe. Perfect stond in zijne stijgbeugels, en keek de omliggende buurt eens over om te zien, of zich hier of daar ook eene herberg opdeed. ‘De volmaaktheid, voor welke het menschdom vatbaar is,’ lettede de groote man op, ‘en naar welke thans allen streven, is geloof ik in deze eeuw nog niet voor de paarden weggelegd: en dat bewijs ik vooral door het voorbeeld der Amsterdamsche sleperspaarden, wier physiek zoo wel als hun moreel bestaan mij, salvo meliore, voorkomt, voor als nog weinig gesoigneerd te zijn. Dat niet is, moet echter eens komen: en ik voor mij zou niet weten waarom, wanneer wij menschen eens allen compleet volmaakt zullen zijn, dit ook niet het lot dier arme knollen zou worden: en zulks te meer, wijl er toch bij ons, dat edelste deel der schepping, ook nog zoo, aanmerkelijk veel knollen onder loopen! Alles in de Natuur hangt toch als schakels aan elkander: en schoon ik niets van die schakel of schakelkunde versta, begrijp ik toch zeer wel, dat, zoo wanneer alles aan elkander hangt, het eene op het andere volgt, en de paarden ook aan ons, of wij aan de paarden hangen. Ik voorzie dus reeds met mijn scherpziend oog, dat de paarden op hunne beurt ook opvoedingsplannetjes zullen gaan bedenken, en Instituutjes staan op te rigten, en zich voorts op alles gaan toeleggen, wat slechts onder hun bereik komen

{==50==} {>>pagina-aanduiding<<}

zal, zuur of zoet, gaar of ongaar; dat zij van alles wat leeren zullen en eindelijk het Compendium van de algemeene geleerdheid elkanderen aan de ruif opzeggen. In dat vrolijk vooruitzigt, welk den Natuurvriend zoo bizjonder streelt, zie ik reeds de kreupelen of blinden onder hen, die tot niets meer deugen, in meesters van den eersten of tweeden rang gemetamorphoseerd en met al de deftigheid, aan deze waardigheid voegende, de jonge veulens op hunnen schoot nemen, en hun de elementen der Zedekunde, der Astronomie, Natuurkunde, Algebra, Romeinsche geschiedenis en Chemie, uit Duodecimo Vrageboekjes, ten algemeenen nutte, zoo van paarden als menschen opgesteld voor runneken. Ik ontken echter niet, dat het wat te zeggen zal hebben, wanneer zij hunne leesgezelschapjes, hunne geleerde kransjes en hunne Perfect-societeitjes zullen hebben opgerigt, om alsdan die vrienden behoorlijk op te zadelen of in te spannen, zonder vrees dat de volmakingslust hen aanspore, om ons armen en beenen aan stukken te slaan of tegen de lantierboomen dood te drukken. Doch daar wij, als het eens zoo laat al zijn, alsdan ook allen reeds volmaakt zullen zijn, voorzie ik er in mijne wijsgeerige droomen bij, dat onze kinderen, zoo veel beter en gelukkiger dan hunne voorouderen geworden, de eersten zullen zijn, om hen tot de Perfectie op te leiden, en, in plaats van hen voor de koets of den mistwagen te spannen, hun geregelde uren voor hunne Normaal-scholen zullen geven, en er intuschen zelve voor loopen zullen. En als ik dan naga, dat wij, voorname Perfectie-bewerkers dezer eeuw, het

{==51==} {>>pagina-aanduiding<<}

toch zullen geweest zijn, die onze evennaasten op het voetspoor van al dat goede, dat edele zullen gebragt hebben, o dan!..... (Hier knikte het paard ver schrikkelijk:) ‘maar ja, wat ik zeggen wilde - en van waar ik door mijne parenthesis zoo ver afgeraakt ben als eene goede herberg zich van ons schijnt te verwijderen - het is maar zoo dat ik voorzie, dat zoo lang als zij met hunne beestachtige volmaaktheid nog niet klaar zijn, zij die crapuleuse gewoonte van eten en drinken nooit zullen afwennen. Daarom vrienden!’ vervolgde Perfect zich omkeerende, ‘eilieve! zegt mij eens, ziet gijlieden ook wat?’ En zeker, het was een geluk voor de vrienden, dat onze held op dit oogenblik juist dat oog, waardoor hij niet mede zag, het eerst naar hen wendde, daar het anders geschapen stond, dat de vrienden hem stof tot Reflexie omtrent de zedelijke Perfectibiliteit zouden gegeven hebben, die zij hem nu nog bij tijds onthouden konden. ‘Ik zag zoo even iets,’ antwoordde de schalksche Neef Anthony, ‘en het stond mij bijzonder wel aan: maar nu zie ik niets meer.’ Julietta lag hem de hand op den mond en bloosde. - ‘Als je het weder eens te zien krijgt, Neefje!’ zeide Perfect ‘eilieve, wijs het mij dan ook eens!’ - ‘Ik zal niet manqueren,’ antwoordde Neef Anthony.

Dus sukkelde men voort. Eenige jongens kwamen eindelijk rondom het gezelschap loopen: en dit toonde de nabuurschap eener bewoonde plaats aan. ‘Cyclope! Cyclope!’ riepen zij spotsgewijze tegen Perfect, die er om lachte wijl hij het niet verstond. ‘Connuto! Connuto!’

{==52==} {>>pagina-aanduiding<<}

vervolgden zij, op het aanminnig paartje, achter hem geplaatst, wijzende. Perfect begreep nu dat zij hem, om zijn fraai te paard rijden, voor eenen Cornet aanzagen en zwoer hoog en laag in zijn gebroken Italiaansch, ‘dat hij nooit in militaire dienst geweest was. Apotheker en Wijsgeer,’ riep hij hun toe, ‘en thans de gezegende bruidegom van de kuische Julietta, ziet daar mijne waardigheden!’

Het driemanschap kwam nu aan eene herberg, waar men zich in den schoot der liefde, van den wellust en der vriendschap uitrustte en zich verfrischte. Het paard kreeg ook het zijne en was met zijne crapuleuse onvolmaaktheid zeer in zijnen schik. Toen alles wederom een nieuw leven verkregen had, ging het op Rome los. Perfect vond iets groots in het Idee, van zich aldaar openlijk met zijne Julietta te laten vereenigen. ‘De Hoofdstad der wereld is,’ zeide hij, ‘ontegenzegbaar de beste, de volmaaktste stad. Ik zou dit anderzins daardoor kunnen bewijzen, dat toch, hoe grooter eene stad zij, hoe meerder ruimte aldaar voor alles is, wat grootsch, edel en deugdzaam is, en de ondervinding sedert lang bewezen heeft, dat de troon der zedelijkheid bij voorkeur in de groote steden gevestigd is. - Het zou dan ook wel voeg hebben,’ besloot hij, op eene bij uitstek bescheidene wijze, ‘dat even in deze volmaaktste der steden, en ook nergens elders, een der eerste Apostels van de leer der volmaking, dat Leydens eer en grootheid, met een woord, dat Johannes Perfect, het volmaaktste, zijn huwelijk met het Trans-Alpijnsche

{==53==} {>>pagina-aanduiding<<}

pronkjuweel, de volmaaktste der Italiaansche dochteren, sloot. - Het zij zoo!’

Nadat onze Wijsgeer en zijne Julietta door de sluweelen banden des zaligen echts aan elkander geknoopt, en ten minste nomine, Mijnheer en Mejufvrouw Perfect waren geworden, toog men verder op. Daar het geld op was, en Perfect, zoo hij dacht, beter te Napels dan in Rome, met het trekken van eenen wissel, te regt zou komen, en wat men dan ook van de vorderingen der Italianen in gulle gastvrijheid zeggen moge, men er echter bezwaarlijk zonder geld reist, besloot hij tot het verkoopen van het paard. Perfect had het wel niet goedgekeurd, dat Neef Anthony dit beest zijnen besten vriend, den brouwer, afgestolen had: doch hij had er evenwel met plaisier de reis op gedaan. ‘Bovendien,’ zeide hij, ‘had Neef Anthony hetzelve niet gestolen, dan had het welligt een ander gedaan: en, eens gestolen zijnde, dan was hij, als vriend, er toch de naaste toe.’ Bij deze nieuwe Zedekunde, welke toen eerst aanlichtte, doch welke thans alomme zoo helder doorstraalt, voegde hij eene andere. ‘Het paard, toen hij het nam, hoorde hem in der daad wel niet toe, schoon volgens den regel der staatkunde ongestoorde bezitting regt vestigt; doch het geld, dat hij nu voor het paard krijgen kon, was ook het paard zelve niet: hieraan had hij gerenonceerd, en deze cessie gaf hem dus eene wettige aanspraak tot de geldswaarde, wijl deze en het paard twee verschillende zaken waren: en daar hij, alleen deze waarde behoudende, dat regt van possessie diengenen overliet,

{==54==} {>>pagina-aanduiding<<}

welke zulks begeerde, had de eigenaar zijne reclame slechts op den kooper te doen. Ten aanzien van hem Jan Perfect en zijne Conscientie was het, dacht hem, thans even zoo goed als os het paard weder bij den brouwer op stal stond en des noods de brouwer er op zat.’ En voorzagen reeds destijds groote en doorzigtige mannen, dat, ging dusdanige zeer consequente redeneertrant door, gelijk behoorde, de zedelijke volmaking van burgerregt en staatkunde, welke daarna zulke reuzenstappen vooruit heeft gedaan, bij vervolg van tijden, op het voorbeeld van het Milaneesche brouwerspaard, van den nu zaligen Wijsgeer Perfect, allezins zoude kunnen gemodelleerd of op hetzelve gevestigd worden.

Moedig toog men thans, te voet, den weg naar Napels op. Het zonderlinge gezelschap trok de bestendige aandacht van meest alle de voorbijgangers tot zich. De heer Perfect had het aan een' ieder te beduiden ‘dat hij de gelukkige echtgenoot der bevallige jonge vrouw, en de beminnelijke, schalksche Anthony zijn boezemvriend was.’ Overal zag men hem voor eenen ouden schoolmeester aan, die met de vacantie zijne jonge discipels naar huis geleidde; en deze vooronderstelling zou hem anders niet gevleid hebben, had hij, in de vergelijking met eenen schoolmeester, niet eenig bewijs meenen aan te treffen, dat hij wezenlijk, volgens alle de gronden der Physionomiekunde, den leer- en overtuigingstrek, eenen Apostel der waarheid voegende, bezat, hetgene hem niet weinig in de wettigheid zijner roeping bevestigde. ‘Het is zoo!’ zeide hij, de jonge lieden gewoonlijk vooruit gaande, en

{==55==} {>>pagina-aanduiding<<}

met zijnen langen wandelstaf manoeuvrerende, ‘het is zoo! er moet noodwendig iets leerzaams, iets didactieks in den man doorstralen, tot het uitvoeren van zulke groote bedoelingen gekozen: en dit, mijne schoone Julietta!’ voegde hij er bij, zich teederlijk naar haar omwendende, ‘moet u nog verder bevestigen omtrent de waardij dier hoofdstellingen van volmaaktheid, die ik, bijzonder in betrekking tot onzen nieuwen stand, mij voorbehouden heb u nader uit te leggen, en op ons gezegend huisgezin toepasselijk te maken. Ik weet, lieve hartvriendin! dat de zedige ingetogenheid u zoo eigen is, als de lucht zelve, die gij inademt, en zoo weinig kost als gindsche musschen, die in die zelfde lucht vliegen. Het is dus op deze en op een waar begrip van de noodzakelijkheid der onthouding, dat wij vooral ons huwelijks-Systema bouwen moeten, en zulks te meer, daar wij thans het middel bezitten om alle de behoeften onzer steeds warme, ja brandende zielen, door de vriendschap af te koelen. Het huwelijk, mijne Julietta! om volmaakt te zijn, moet zoo veel als moegelijk is op de groote basis der natuur zelve gebouwd zijn! Zinnelijke lusten zijn daarbij zoo onnoodig als onteerend, als verdervend. En ik houd staande, dat het slechts door het inwilligen derzelve is, dat er zoo weinig goede huwelijken voorhanden zijn, en dat er nog nooit een dien graad van volmaaktheid bereikt heeft, welke voor ons is weggelegd. Moraliter en physice gesproken - let wel op hetgene ik u zeg, mijne kuische Julietta! - kan de ware liefde slechts daardoor aangehouden worden, dat men haar deszelfs zinnelijk voedsel ontzegt.

{==56==} {>>pagina-aanduiding<<}

Zonderling zal dit sommigen voorkomen, die voor geen veredelend gevoel vatbaar zijn, en de behoeften des harten met die der maag gelijk stellen, en die niet weten dat, om naar de volmaaktheid te streven, men juist den tegenovergestelden weg op moet, als welke zij in hunne domheid der Natuur toeschrijven. Om mijn argument te staven, zal ik uwe aandacht vestigen op de edelsten onder de dieren, op den wijzen Olifant, den scherpzienden Arend en den statigen Walvisch: deze toonen u aan, dat slechts eene momentanele vereeniging de genoegzame bedoeling huns echten staats is: en hoe zeer sommigen, hiertegen met het lastig voorbeeld der altoos streelende tortelduiven opkomende, hierdoor onze zoete Jufferschap vroegtijdig in de ongelukkige doling brengen, en haar Edeles, helaas! tot onverstaanbare vergelijkingen aanzetten, zal ik in. staat zijn om door de natuur der zake en de uitkomste zelve te bewijzen, dat dit slechts een tortelduifs-argument is. Immers wanneer men volstrekt niets meer tot zeker einde, dan het volstrekt noodzakelijke bezigt, is het ontegenzeggelijk dat het overschietende overtollig is. Iets dat overtollig is, moet noodwendig aanleiding tot nuttelooze verspilling of tot nuttige besparing geven. Dat nu de nuttelooze verspilling eene Natuurwet zoude kunnen zijn, is volstrekt onmogelijk, en dit aangenomen zijnde, is de besparing derzelver eerste doel. Maar nu ga ik verder, en ik haal uit even die vrij kuische huwelijken der walvisschen en der olifanten een nader bewijs af tot de deugdzaamheid der volstrekte ingetogenheid. Immers zeg ik, indien het zeker is, dat deze huwelijken de

{==57==} {>>pagina-aanduiding<<}

gezegendste en der volmaaktheid het naast bij komende zijn, zoo veel nader nog moeten gewis die huwelijken dezelve komen, welke geheel en al uit Sentiment bestaan en klinkklaar Platonisch zijn. Het voorbeeld der kindschheid, die zoo na aan de volmaaktheid grenst, en waarin men zich met het zinnelijke niet afgeeft, wijl men niet kan, wijst ons als met den vinger aan, hoe men de Natuur, dat is 's menschen bestemming, al nader en nader bijkomt door te kunnen en niet te willen. - Kunnen en niet willen! lieve Julietta! - Hier zit de volmaaktheid! Dit onderhoudt het ware voedsel der liefde! Dit is de liefde zelve! Hierop bouw ik het zedelijk geluk, wat in den huwelijken staat te vinden is! Teederlijk te beminnen, het altoos te gevoelen, het zich immer te zeggen en het zich nimmer te bewijzen! - Zie, lieve vriendin! dit is de ware Theorie! en ik twijfel geen oogenblik of het brandend klimaat van Italië is bij uitstek geschikt om aan dezen verhevenen geest van doelmatige onthouding eene nieuwe kracht bij te zetten.’

Doctor Perfect had met geestdrift gesproken en niemand hoorde hem aan. Een gulle lach alleen verfraaide het zedig gelaat der beminnelijke vrouw. Lieden, die uit alles venijn zuigen, zouden u misschien willen zeggen, dat er iets in dat lagchen opgesloten lag, waarvoor de hemel u en alle goede mannen nog langen tijd genadig moge bewaren! ja dat er zelfs zoo veel niet aan haperde, als de tong uit den mond, om er de uitdrukkelijkste verguizing uit op te maken. Evenwel, daar wij bij het le-
{==58==} {>>pagina-aanduiding<<}
zen, het compulseren en het confronteren van zoo veel manuscripten, het leven van den heere Perfect betreffende, nooit gevonden hebben, dat zijn Ed. daarover zij klagtig gevallen - dus dat hij zoo iets zoude opgemerkt of begrepen hebben - hij echter, die alles aanstonds begreep! durven wij u vrijelijk verzekeren, dat Mejufvrouw Julietta slechts zóó, en niet meer noch minder keek, dan zij kijken moest, om haren Perfect te verzekeren, ‘dat zij hem, in zijne aangehaalde voorbeelden zoo welsprekend vond als een walvisch zelve: en dat zij hem van harte in derzelver bestendig gezelschap wenschte, mits er slechts zoo veel van het zijne, voor haar, overschoot, als voor de volvoering harer gemaakte plannetjes met hem noodig was.’

Dat zij echter zeide, was nog anders dan wat zij dacht. Onze landsman had den Philosophischen steen des huwelijks in de onthouding gevonden: en Jufvrouw Julietta, die naar eenen anderen steen des huwelijks, onbepaald vertrouwen namelijk op hare blanke onschuld, omzag, streed hem binnen weinige dagen op, ‘dat zij jaloersch van hem Perfect was, en reden had zulks te wezen.’ Dit middel was, dacht haar, altijd probaat, wanneer men voornemens is, om het beminde voorwerp den pas tot jaloezij van zijnen kant af te snijden, zoo hij eenmaal tot dezelve, wat echter de goede hemel verhoede, en waarvoor bovendien hare Italiaansche kuischheid hem beveiligen moest! reden meenen mogt te krijgen. ‘Alle vrouwen, die men aantrof,’ zeide hem zijne Julietta, ‘keken hem op eene meer dan gewone, altoos

{==59==} {>>pagina-aanduiding<<}

oplettende wijze aan.’ En hierin had de brave vrouw gelijk: immers geheel zijne figuur was een voorwerp van oplettende aandacht. ‘Dit was zeker zijne schuld niet: dit ging hem niet aan:’ voegde zij er bij, ‘maar de wijze, waarop hij wederom keek, waarop hij die aandacht beantwoordde, die was aan hem, die ging hem aan, en daarvan bloedde haar hart.’ Onze Wijsgeer, wien het geval zoo vreemd voorkwam, als had hij den Utrechtschen Dom door Napels zien wandelen, zwoer bij zijne huwelijks-intogenheid zelve, ‘dat hij directelijk nochte indirectelijk aan geene andere vrouw gedacht had, sedert hij zijne Julietta bezat, veel min eene andere oplettend beschouwd, en minder nog eene andere begeerd had. Hij zwoer haar altoos te zullen beminnen gelijk zij hem beminde.’ - Tranen van liefde en eindelijk van wederkeerend vertrouwen biggelden over de wangen der geliefden. Zij vergaf wat de arme schelm niet misdaan had, en hij van zijnen kant vond zich gestreeld door dien argwaan zelven. ‘Jaloersch en verliefd te zijn is één,’ zeide hij: ‘zoo iets is dikwerf gezegd,’ vervolgde hij, ‘en dat dikwerf gezegd is, is waar.’ Want dat zij voorwenden zou jaloersch te zijn en dat zij niet jaloersch zoude zijn, dat was te zot om van te spreken. Hoe veel te aangenamer moest hem thans dat geval treffen! daar men weet en hij nog beter wist dan wij, welke inrigting hij aan zijn huwelijk gegeven had, juist om hetzelve tot zijne grootste volmaaktheid te brengen..... en dan te vernemen dat zijne hartvriendin - in zulk een geval - jaloersch zijn kon!.... ‘Kijk!’ zeide hij, zich eensklaps als bij ingeving voor het hoofd slaande, ‘ik,

{==60==} {>>pagina-aanduiding<<}

‘Jan Perfect, ben er achter! ik, Jan Perfect, heb het ware uitgevonden!’

Onze Wijsgeer was dan gelukkig, want hij gevoelde zich in de bezitting van datgene waar anderen sints zoo vele eeuwen vruchteloos naar getracht hadden: een huwelijk zonder wedergade, huisselijk genoegen, stille rust, liefde en vriendschap en dit alles in den staat der zalige middelmaat genoten. Alles, wat het huwelijk tot het bekoorlijkste hier op aarde maken kon - .... dit was Perfects erfdeel! en als hij, na eenen warmen dag, des avonds in zijnen japon, met eene lange pijp tusschen zijne lieve vrouw en zijnen teederen vriend op zijne stoep gezeten was, kon hij niet nalaten om alle de naburen, die successivelijk ook een luchtje kwamen scheppen, over zijn geluk te onderhouden. ‘Rozen,’ dat was dan gewoonlijk de eerste aanhef zijner discoursen, ‘rozen en dat wel rozen der onschuld versieren mijn hoofd, versieren ook die van mijne liefdevolle echtgenoote en van mijnen getrouwen vriend Anthony. De Genius der menschheid waakt over ons huisselijk geluk. De beschermengel des kuischen huwelijks ondersteunt ons. Wij hebben het geluk van den echten staat gevestigd. Nooit te voren was het bekend: Hier zat het! (naar zijn voorhoofd wijzende) hier zat het!’

‘Daar zit het,’ riepen de naburen, ‘daar zit het,’ en zij scholen dan langzamerhand rondom het gelukkige paar henen. Zij bewonderden zijn geluk, lachten hem uit, zonder dat hij het bemerkte, en vroegen hem dan ‘aan

{==61==} {>>pagina-aanduiding<<}

welk nog onbekend middel hij dit bestendige, tot nog toe ongehoorde geluk meende verschuldigd te zijn?’

‘Aan de in-gé-to-ge-ne ont-hou-ding alleen, mijne Heeren en Dames!’ antwoordde dan onze Perfect, den hoed bij deze woorden zoo respectueuselijk afnemende als de Joden bij die van de Grafelijkheid van Holland, wanneer een hunner broederen staat gegeeseld te worden: en daar nu onze vriend in der daad te zedig en te ingetogen was, om over dit punt in nadere uitlegging te komen, en daar de woorden van ingetogenheid en onthouding in geen Italiaansch woordenboek te vinden waren, kwam ook telken avond dezelfde vraag en ook telken avond hetzelfde antwoord te voorschijn. ‘En wil ik ulieden,’ vervolgde alsdan Perfect met dezelfde deftigheid, ‘ter liefde der algemeene volmaaktheid, welke ik ex professo leeraar, en waarin ik zulke vorderingen doe, gelijk de Heeren en Dames ontwaren! - wil ik ulieden, zeg ik, gebeden hebben, om ingevolge van dat zelfde, zoo innemend voorschrift, ook eens te gaan opzoeken wat mijne lieve Julie en ik er in gevonden hebben: opdat het gelukkige Napels de twee zonderlingste verschijnsels te gelijk, - dat van eenen altoos brandenden berg en dat van altoos brandende harten en in den gezegendsten huwelijksstaat! - eenmaal en bestendiglijk bezitte!’

Het gejuich ging dan wederom als te voren op. Men lachte over het geluk, dat onze Wijsgeer meende te bezitten, en deze lachte over het gemis van hun geluk,

{==62==} {>>pagina-aanduiding<<}

waarmede zij echter wel tevreden schenen. Tot zoo verre was een ieder content; doch de mensch is niet voor onophoudelijk geluk vatbaar: - ook Perfect ondervond dit.

Sints langen tijd waren de roode rozen, waarmede Julietta's wangen praalden, in gele jonquilles, en ook deze, sedert eenige maanden, in witte lelieën veranderd. Zij was zeer met hartkloppingen gekweld; en Perfect, die aanstonds zag, dat zulks een gevolg was van het al te groote gebruik, dat zij van dat hart, ten zijnen voordeele, maakte, bad haar, om hetzelve te beteugelen. Dan welk hart wederstaat de gevoeligste zijner neigingen! Het koloriet van de Jufvrouw bleef, van dag tot dag, in de tegenovergestelde rede van de zonderlinge zwelling harer taille, afnemen.

Perfect, die voor niet geen middelmatig Apotheker was, om zich een vrij goed Doctor te gelooven, zag nu klaar en duidelijk, dat zijne beminde het water had. ‘Immers,’ zeide hij met zeer veel oordeel en zelfsvertrouwen, ‘wat zoude het anders zijn!’ en men weet van hoe veel beduiding dit allezins verlicht Problema, of vraagstuk, in de Geneeskunde is. Hij liet haar derhalve de Squilla marina of den zeeuije, van allerlei soorten en in allerlei gedaante gereed maken en ingeven. Hij wist wel, de groote man, dat dit slechts een half geneesmiddel voor die kwaal was, maar een kundig medicus, die naar de volmaaktheid, in zijn vak, streeft, gaat altoos gradatim te werk. Hij gaf haar des den Leeuwentand niet voor

{==63==} {>>pagina-aanduiding<<}

al eer hare maag, door het eerste middel, reeds geheel en al overstuur was geraakt: en de Natuur, die dikwerf zoo min heeren Apothekers als heeren Doctors in hare Confidentie neemt, verzette zich evenzeer tegen het Taraxicum als tegen de Squilla. Dit was echter nog het ergste niet: want zelden sterft iemand aan een verkeerd geneesmiddel, wanneer hij slechts geene wezenlijke indispositie heeft; maar de heeren van de faculteit van Napels, die tegen de gewoonte der onzen aan, de volmaaktheid van de kunst, slechts bij derzelver klinkende gevolgen, zoeken, vonden hoogst zonderling, dat een man, met één oog en zonder bul van promotie, zieken wilde genezen en hun de zeeuijen en den leeuwentand ging administreren, daar zij lieden toch, niet twee oogen, niet verder zagen dan het noodig was, om eenen leeuw van eenen uije te kunnen onderscheiden. Wijl zij echter zeer bescheidene mannetjes waren, vonden zij goed, om, voor dat zij den heer Perfect eene actie aandeden, die zij misschien verliezen konden, hem eerst een bezoek te doen, en hem in der minne voor te houden, ‘dat hij van zijne huispractijk, had af te zien en hun een aardig douceurtje voor poeniteit te schenken; zoo niet, zij zouden hem te vuur en te zwaard vervolgen.’

In de billijke vooronderstelling dat de heeren ook Colloborateurs aan het groote werk der volmaaktheid moesten zijn, wijl zij lieden van studie en van smaak schenen te zijn, en dat zij slechts uit eene soort van vaderlijke zorg voor hun loffelijk doel te werk gingen, als vreesden zij, dat lieden, die zij nog niet kenden, het werk ver-
{==64==} {>>pagina-aanduiding<<}
bruijen mogten, toonde Perfect zich zeer genegen om hun zijne Patient voor te stellen, en hun Edelen af te vragen, of zij meenden dat men in cas voorhanden iets beter voorschrijven kon, dan de geleerde echtgenoot zelf gedaan had? Heeren Commissarissen haalden hierop gelijkelijk den bril uit den zak, bekeken mejufvrouw Perfect van het hoofd tot de voeten, van de voeten tot het hoofd, zampt al wat tusschen beide lag, zij voelden haar den pols, deden haar de gewone vragen, de eene al impertinenter dan de andere, en eindigden met eenpariglijk te opineren, dat zij hoog zwanger was en op het laatst liep.

Zotter oordeelvelling had Perfect in zijn leven niet gehoord, Hij schaterde van lagchen! Doch wijl dit geene munt was, waarmede gevoegelijk diegenen betaald worden, die ons zelven de les komen opzeggen, mompelde de achtbaarheid der faculteit niet weinig over zulke onbescheidene verguizing. De Heer President vroeg hem, met eenen opgetrokken' neus, satisfactie wegens zijne lompe onbeschaamdheid. En Perfect gaf hem, nog in den vollen lach tot antwoord: ‘Satisfactie! He! He! Satisfactie! en dat aan zotten als gijlieden zijt! - weet, domkoppen! weet, dat ons huwelijk een volmaakt huwelijk is!’

‘Een volmaakt huwelijk, waar de vrouw zich niet in gezegenden staat mag bevinden! - waar men de zwangerschap met het Taraxicum en den zeeuije zoekt te overwinnen...!’ riepen de Heeren van de faculteit

{==65==} {>>pagina-aanduiding<<}

eenpariglijk uit: en zij twijfelden geen oogenblik of de heer Perfect was de volmaaktste ezel, dien zij ooit gezien hadden. Zij vonden echter goed om hem als beunhaas te gaan aanklagen, zoo zij dan van hem als geleerden geene satisfactie te wachten hadden.

Menschelijke zaken gebeuren, zonder dat men wete hoe? Zij gebeuren - en dit is genoeg. Jupiter weet alles het beste: en onnoozel, vermeten is hij, die naar alles raden, alles gissen, alles beslissen wil, wat deze, met den zwarten sluijer van ondoordringelijke duisternis, heeft willen bedekken. Genoeg derhalve voor ons, ware en onpartijdige geschiedschrijvers van het leven eens grooten mans, dat wij onzen lezers eenvoudiglijk zeggen, dat Mejufvrouw Perfect, denkelijk wel ten gevolge van de zotte verklaring der neuswijze faculteit, eenen zeer ongerusten nacht doorbragt; en dat, toen den volgenden morgen het zakhorlogie van haren gemaal half zeven wees, er een allerliefst klein Perfectje, met eenen langen Italiaanschen haviksneus en pikzwart, krullend haar, de gezegende eeuw der volmaaktheid al lagchend intrad.

De verwonderingsvragen van onzen waardigen landsman, bij deze gelegenheid, zoo over de Unde? als over de Quomodo? de Quando en de Quantocies? omtrent dit wezen gedaan, waren zoo energiek, doch tevens zoo volmaakt antiwijsgeerig, dat wij dezelve uit eerbied voor zijn anderzins zoo geheel Philosophisch leven en besraan, liefst der koude vergetelheid willen overgelaten hebben, even als Plutarchus met sommigen zijner geliefkoosde

{==66==} {>>pagina-aanduiding<<}

helden deed. Hij was mensen in dat oogenblik, onze Perfect: en dit is alles, wat wij van den grooten man zeggen mogen!

Toen hij nog bezig was met - zich te verwonderen! werd er hevig aan zijne deur geklopt en hij, van wege den Magistraat vin Napels, geïnjungeerd tot het komen aanhooren der klagte, door de faculteit tegen hem ingebragt. Perfect lachte over deze uitdaging, doch wijl dezelve hem eene afwending in zijne zonderlinge gemoedsaandoeningen gaf, besloot hij om die te gaan aanhooren en om van de gelegenheid gebruik te maken, om zijne Julietta voor dezelfde regters aan te klagen.

Het eerste geschil moest gemakkelijk afloopen. De heeren van Milaan zochten de volmaaktheid in de expeditive regtspleging; die van Napels daartegen in de Hygiea of de zorg voor leven en gezondheid. Zoo heeft ieder volk zijne gewoonten, elk land zijne voortbrengsels en alle corporaties haar bijzonder inzien! Zeer zelden verloor, hier ter stede een Doctor zijn proces, of hij moest een man van hooge jaren zijn en die niet meer practiseerde. De heer Perfect had dus verder niet te doen dan den eisch der faculteit aan te hooren en - te betalen. Zijne pretentie ‘dat een Leydsch Apotheker ten minste zoo goed was als een Napolitaansch Professor:’ mogt niets baten. ‘Was de heer Perfect werkelijk Apotheker hier ter stede,’ zeide een der oudste heeren ‘dan was het geval anders. Nu heeft men niets van den heer te vreezen, en wien men hier te lande niet vreest, die

{==67==} {>>pagina-aanduiding<<}

moet natuurlijkerwijs betalen; - want wie zou het anders doen?’

Het tweede geschil was van andere natuur. Hierin was hij zelf aanklager. Perfect had zijne vrouw geciteerd, en zij compareerde niet. Als Contumax wilde hij derhalve over haar doen vonnissen. Doch de heeren van den magistraat bragten hiertegen in: ‘dat kon niet gaan, wijl zij in de kraam lag.’ Perfect pretendeerde, ‘dat kon wel gaan, wijl zij niet in de kraam liggen moest.’

‘Niet?’ zeide de oude Raadsheer: ‘Hier te Napels mag iedereen in de kraam liggen, al was het de minste van onze Lazarronés, zoo hij er plaister in had.’

‘De Procreator van Jufvrouw Perfect begeert binnen te staan,’ dus liet zich de ambtsbode hooreri.

‘Gij meent haar Procurator of zaakgemagtigde,’ zeide de oude Raadsheer.

‘Hij sta binnen!’ zeide de President.

De Heer Perfect heeft, in het vervolg van zijn leven, meer dan eens, aan zijne goede vrienden, verhaald, dat, van alle de zonderlinge ontmoetingen, die hij ooit had gehad, er geene was geweest, die hem zoo zeer getroffen had, dan de onverwachte verschijning van zijnen boezemvriend Anthony, welke dáár, in eigen' persoon,

{==68==} {>>pagina-aanduiding<<}

voor zijne vrouw en tegen hem opkwam. En zulks minder nog, omdat hij zijn ware, zijn trouwe, zijn echte, met een woord, zijn volmaakte vriend was, dan wel - omdat hij thans - voor het eerst van zijn leven - bemerkte, dat ook hij, Neef Anthony, die beste, getrouwe vriend - eenen schoonen, langen, Italiaanschen haviksneus en pikzwart, gekroesd haar had.
De Heer Perfect ging van dat principe af, om te beweren, dat een gevoel, om den zonderlingsten indruk op het hart van iemand te maken, niet altoos behoeft, met dien indruk zelven, in eene wiskunstige evenredigheid te staan, maar dat hetzelve door, ja in de omgekeerde reden te werken, dikwerf meer treffen kan, dan als ware het door eenen donderslag of door eene aardbeving te weeg gebragt. Hier toch was dit manifest! - de verstoring van al zijne volmaaktheidsplannen en de neus van eenen Italiaanschen melkbaard, die pas achttien jaren telde: die zijn neef en zijn beste vriend was!

Men vroeg den heer Perfect, wat de reden van de dagvaarding zijner huisvrouw was, en de heer Perfect antwoordde, ‘dat zulks wegens den (staat geschiedde, waarin zij zich bevond.’

‘Zoo! - dus voor den tijd!’ - zeide de President ‘en UEdele welligt vermoeden...

‘Tijd of geen tijd,’ viel hem Perfect in de rede ‘zij moest zich, in het geheel niet, in die omstandigheden bevinden.’

{==69==} {>>pagina-aanduiding<<}

Pres. ‘Zoo is het dan welligt uwe vrouw niet: en dat gij haar, even als de oudvader Abraham met zijne Sara deed, voor datgene uitgeeft wat zij niet is.’

Perf. ‘Noch Abraham, noch Sara, mijnheer de President! ik ben wettig getrouwd: en de vader van het kind heeft behoorlijk voor de noodige tijdrekening gezorgd: maar die vader - zie! dat ben ik niet.’

Pres. ‘Pater est quem nuptia demonstrant (*); dit is de eerste regel bij regterlijke discussies omtrent het matrimonium: en ofschoon niets onregtvaardiger is dan derzelver algemeene toepassing, is zij echter de gemakkelijkste en dus - de eenige goede.’

Perf. ‘Ik stem dit gaarne toe, wanneer wij het slechts eerst eens zijn omtrent de essentia, het wezen van het subject dat men matrimonium noemt.’

Pres. ‘Ofschoon ik uw Repetitor in de regten niet behoeve te zijn, wih ik u toch, voor het laatst, nog wel eens zeggen, quod nuptiae sint conjunctio naturalis et Juridica intra virum et faeminam, quo illi inter sepro uno et eodem habentur’ (†).

{==70==} {>>pagina-aanduiding<<}

Perf. ‘Hier nu zit de knoop, Mijnheer de President! Bij ons huwelijk is alleen voor de Juridica gezorgd.’

Pres. ‘Voor de Juridica? - Ik ken zulke huwelijken niet.’

Perf. ‘Hetgene mij zeer spijt voor Mijnheer den President, wijl Zijn Ed. Achtb. daardoor beroofd is van het begrip eener geheel nieuwe inventie, allereerst door uwen onderdanigen dienaar aan het menschdom medegedeeld, en waarvan ik mij, onaangezien het feilslaan dezer eerste proef, veel, zeer veel belove.’

Pres. ‘Bestaande in?’

Perf. ‘In het volmaakte huwelijk!’

Pres. ‘En dat is?’

‘Edele Achtbare Heeren!’ zeide nu de heer Perfect, zich tot den gezamenlijken Raad wendende, ‘van de eerste oprigting der Maatschappijen af, om welke aan UEd. Achtbarens behoorlijk te ontvouwen, ik vooreerst noodig oordeel, om mij eenigen tijd bij den val van Adam en deszelfs daarop volgende vereeniging met moeder Eva in het Paradijs op te houden, ten einde alsdan langzamerhand en gradatim’.....

‘De Hemel sta ons bij!’ riepen alle de Raadsheeren te gelijk uit en stonden onverduldig van hunne zitplaatsen op.

{==71==} {>>pagina-aanduiding<<}

‘Mijne heeren!’ viel hem op dat oogenblik Neef Anthony, die deze beweging gewaar werd, in de rede, schrikt niet en gaat maar stilletjes weder zitten! Deze heer, wien gij daar voor u ziet, is een zot: en hij praat als een zot. Ongelukkig maar, dat hij ook als een zot handelt. Dit alles zal ik bewijzen.

‘Bij het gevangen nemen der beruchte rooverbende van Monbalino,’ vervolgde de lieve Neef, ‘zat hij, als medepligtige, te Milaan: maar heeren schepenen dier stad, welke hem zelfs te gek vonden om hem, aan zoo vele misdaden schuldig, te oordeelen, als van welke hij beschuldigd werd, besloten in hunne nooit volprezene goedheid en hooge wijsheid, om hem, voor altoos, in het zottenhuis te zetten.’

‘De jongen spreekt zeer lief!’ zeiden de Napolitaansche heeren.

‘Juist de haviksneus van Apollo!’ lette de President op.

‘En de schouders van Antinous!’ zeide de Vice-president: ‘Dat ik u bidden mag, mijne heeren! let eens op den rijkdom van zulke schouders!’

‘Ten gevalle der edele schilderkunst, waarin zij zoo zeer uitmunt,’ sprak de oude Raadsheer, ‘wil ik den jongeling nog heden avond mijner Camilla tot model voorstellen.’

{==72==} {>>pagina-aanduiding<<}

‘Mevrouw mag wel eene liefhebster van breede schouders zijn?’ vroeg de Secretaris.

‘Haar aesthetisch gevoel,’ antwoordde de oude heer al kugchende, ‘zoekt altoos de volmaaktheid in de grootste idealen.’

De jongeling, die van de volmaaktheid hoorde spreken, herinnerde zich de reden van zijne komst. Hij boog op het hooren dezer zotte complimenten, die zeer weinig de zaak in questie ophelderden, en ging met gepaste vrijmoedigheid voort:

‘Dan, mijne heeren! zoo niet zijne zotheid reeds daardoor bewezen was, dat de heeren van Milaan, die voorzeker wijs genoeg zijn om te weten, wie zij voor zotten mogen opgeven, hem daarvoor aanzagen, deze konde uit zijne stellingen alleen bewezen worden.’

‘Die waren? die waren?’ vroegen te gelijk alle de Raadsheeren.

‘Dat,’ antwoordde de jongeling ‘wij allen van de Natuur tot de volmaaktheid geschapen zijn: en dit bewees hij daardoor, dat wij allen uit de Natuur onvolmaakt zijn.’

‘Naar het dolhuis! naar het dolhuis! met zulk eenen Wijsgeer,’ riepen te gelijk alle de Raadsheeren.

{==73==} {>>pagina-aanduiding<<}

‘En,’ sprak de jongeling verder, ‘deze lust tot algemeene volmaking, die UEd. Achtb. weten hoe strijdig in alle opzigten’...

‘Met al, wat eer, roem, welvaart, de bestendigheid van den Regeringsvorm en het bijzonder belang der geregeerden zelven is,’ riepen alle de regeerders volmondig uit.

‘Zou nog eenigzins te dulden zijn,’ sprak de zedige Anthony, zijn discours weder opvattende, ‘zoo dezelve slechts achter de traliën van het gekkenhuis of in een Amicitia-kransje werkzaam ware: maar deze heer strekt dezelve uit, of wil, laatdunkend gelijk hij is, dezelve uitgestrekt hebben, tot alles wat eerbaar, wat deugdzaam, wat heilig en voor het menschdom van het hoogste belang is. Het huwelijk bij voorbeeld - het kuische huwelijk in deszelfs aangenomen' en bepaalden staat - zoo als het bij de Wilden zelven wordt geëerbiedigd en uitgeoefend, heeft hij willen volmaken - door hetzelve nutteloos te maken!’

‘In der daad’ lette de President op ‘het is de aangenomen stelregel der Neologen van dezen tijd, om juist die dingen tot voorwerpen eener zoogenaamde verbetering uit te kiezen, tot de uitoefening van welke de Natuur hen niet geroepen heeft.’

‘Wat ik eigenlijk nog wel het meest tegen zulk eene volmaking in te brengen hebbe,’ lette een blinde Raads-
{==74==} {>>pagina-aanduiding<<}
heer op ‘het is, dat zoo wanneer wij die volmaaktheid eens, in hare volle volkomenheid, zagen opdagen, er alsdan niets meer ter volmaking overblijven, en intusschen onze affaire deerlijk verloopen zoude.’

‘Of dat’ sprak de oude Raadsheer, ‘wanneer dezelve ons, hoe volmaakt dezelve dan ook ware, eens niet aanstond, - over de smaken toch is niet te oordeelen! - men even als het met vervelende logeergasten gaat, niet zoude weten hoe dezelve wederom weg te krijgen.’

‘Aanmerkingen beide, die zeer fraai zijn,’ merkte de President op ‘ofschoon zij hier eigenlijk te pas komen als eene slaapmuts op eene carré-pruik. - Dit zegge ik echter niet, mijne heeren!’ vervolgde hij, als wilde ‘ik hiermede te kennen geven, dat het niet passen van aanmerkingen, tegen de aangenomene regelen eener wel ingerigte Raadsvergadering, zoude aanloopen, daar toch door niet te passen zij veelal de schoonste uitwerking maken: maar wij moeten met dat al vooraf weten, hoe hij het eigenlijk aanleide, om het huwelijk nutteloos te maken.’

‘Juist door het naar zijne meening volmaakt te maken,’ antwoordde Neef Anthony.

‘En hoe ging dit in zijn werk?’ vroeg Mijnheer de President.

{==75==} {>>pagina-aanduiding<<}

‘Door er geen huwelijk van te maken,’ vervolgde de zedige jongeling. ‘Ach, mijne heeren!’ vervolgde hij, ‘de eerbaarheid belet mij, om directelijk, hieromtrent, verder uit te weiden, maar zoo UEd. Gr. Achtbaren mij eene vergelijking wilden toestaan’...

‘Tien! en pro Deo!’ sprak de oude Raadsheer die nieuwsgierig werd: daar, zoo hij bij ondervinding wel wist, wat er dikwerf aan een goed huwelijk ontbrak, hij echter niet zoo goed begreep, hoe men van een huwelijk, dat toch een huwelijk was, geen huwelijk maken kon.

‘UEdele Achtbaren,’ zeide de jongeling, half schaamrood wordende, ‘verbeelden zich dat men dezelve hun jaarlijksch tractement van tien duizend Paules op den gezetten tijd en termijnen naar behooren te huis zende’....

‘Die verbeelding is gemakkelijk te maken,’ letten de Raadsheeren op ‘schoon er veel aan de zaak ontbreekt, maar in alle gevallen dat tractement zelve is te gering, veel te gering, en dat naar die moeite, naar dat werk!’

‘Ook zoo het tractement nog minder ware,’ hernam Anthony ‘kon echter de vergelijking, die ik er uit afhale, juist en misschien nog juister zijn! - Dat geld nu,’ vervolgde hij, ‘voldoet of aan alle of aan de meeste behoeften van het huisgezin, of’....

‘Op zijn best!’ - ‘In het geheel niet!’ - ‘Het

{==76==} {>>pagina-aanduiding<<}

lijkt er niet naar!’ zeiden de Raadsheeren, naar hunne verschillende meening omtrent de tien duizend Paules, ‘maar de vergelijking,’ zeiden zij, kon toch goed zijn ‘en bleef goed, mits men slechts wiste waarmede?’

‘Dit geld nu,’ hernam Anthony ‘in plaats van het in de menage, tot uwe speelbeurs of tot het Toilet van Mevrouw te bezigen, legt gijlieden op eenen hoop bij elkander, sluit hetzelve in uw kabinet of in uwe ijzeren kist, zóó dat er zon noch maan bij komt: kort, gij raakt er nooit aan en lijdt gebrek en gij noemt dan zulk een bestaan, zulk eene huishouding, per excellentiam een volmaakt huishouden.’

‘Dat u de koekoek!’ spraken de Raadsheeren gezamenlijk ‘een volmaakt huishouden, waarin men zich datgene onthoudt, wat men het meeste noodig heeft om van te leven! Eilieve! waarvan worden dan de dettes d'honneur of de speelschulden betaald? en hoe komt Mevrouw aan eene nieuwe robe, wanneer zij geen crediet meer heeft, of iederen dag aan een nieuw aangezigt, wanneer zij geen geld krijgt om blanketsel te koopen. Met een woord, zoo goed als met tien, waarvan zal de schoorsteen rooken?’

‘Hier zijt gij er, Mijnheer!’ viel hem Neef Anthony in de rede. ‘Dat Mejufvrouw zijne beminde datgene al of niet krijge, wat haar toekomt, daaraan stoort zich Signor Perfetto niet. Integendeel, hij leert de volmaaktheid in het haar te onthouden. Een schoorsteen zon-
{==77==} {>>pagina-aanduiding<<}
der rook, bezitting zonder genot, dat noemt hij Perfectie. De arme vrouw, te zedig om te klagen, te eerbaar om haren staat iemand te ontdekken, heeft een jaar lang geleden. En nu de Natuur, door dezen zoogenaamden Wijsgeer geschonden, hare regten inroept, nu deze als met den vinger aanwijst, wat het doel van het huwelijk is, door, ondanks den Heere Perfetto, dat huwelijk toch te zegenen: nu het haar belieft, hier een Miraculum te doen, om zijne verfoeijelijke volmaaktheid in haar zuiver daglicht te plaatsen, nu reclameert hij, profane lasteraar, tegen dat goddelijk geschenk zelve. Hij alleen wil mirakels gedaan hebben! dat van een geheel jaar in gezelschap eener schoone vrouw.... Achtbare Heeren! ik retorqueer zijne schandelijke aanklagt tegen den aanklager zelven: en uit hoofde van de bittere gevolgen eener gruwelijke, monstreuse leer, die geschapen staat, om het heelal met eene geheele ontvolking te bedreigen, eisch ik, voor de onnoozele aangeklaagde, een behoorlijk dedommagement uit de rijk voorziene beurs van den Hollandschen Wijsgeer, reparatie van eer, erkenning van den jong geborenen, en wat UEd. Achtb. verder in derzelver hooge wijsheid noodig, nuttig, oorbaar en convenabel oordeelen mogt.’

De heer Jan Perfect, die wist dat men altoos het verste komt, wanneer men zijnen Antagonist eerst geduldig laat uitspreken, om, alsdan, alle zijne argumenten op te nemen, te ontleden en ze hem vervolgens, met de best mogelijke gratie, wederom in zijn aangezigt

{==78==} {>>pagina-aanduiding<<}

te werpen, als meenende hij, dat, bij vele menschen, en dus ook bij regters, voor zoo verre die toch ook menschen zijn, de laatst sprekende man meestal gelijk heeft en de vermoeijing van het aanhooren des Proces niet zelden het Proces zelve beslist, - onze goede Jan Perfect dacht thans, op eene statige wijze, de punten van beklag van zijnen vriend Anthony een voor een te ontzenuwen en de Raadsheeren van Napels, die, wanneer zij het maar eens regt begrepen, en wanneer het hunne beurs, hun genoegen en hunne vrouwtjes slechts mede begrepen - zekerlijk ook wel voor de volmaaktheid zouden zijn - eens aan te toonen, te beduiden en te bewijzen wat eigenlijk de Essentia, wat de staat en de voordeelen van een geheel Platonisch huwelijk waren. Reeds had hij derhalve, als eerste Rhetorische figuren, zijne broek opgehaald, zijne pruik bij breede punten naar voren getrokken, driemaal gehoest en tweemaal in zijne handen gespuwd, en hierdoor, zoo hij dacht, de publieke aandacht reeds halverwege gevestigd, toen de President, wien deze hostile toerustingen niet ontsnapt waren, hem zeer onzacht in de nog ongeborene rede viel.

‘Mannetje! Mannetje!’ sprak deze hem vuilaardig toe, ‘gij kunt u de moeite wel besparen om u zoo pedant als een kalkoensche haan op te zetten, en ons, naastdenkelijk, op nieuwe bewijzen voor uwe volmaaktheid, te vergasten. Wij zijn hier geene kinderen meer, verstaje! en weten sedert lang, op welke basis deze en soortgelijke philantropieke of wijsgeerige plannen rusten, en dat dezelve niets anders ten doel hebben

{==79==} {>>pagina-aanduiding<<}

dan de vernietiging onzer geheele populatie. De geestelijkheid van Rome bestelt hier te lande jaarlijks drie duizend kinderen tot kerkzangertjes met fijne stemmetjes, welke haar daartoe volkomen geäpproprieerd, en netjes gearrangeerd, in Goudsche pijpemandjes toegezonden worden. Reeds hierbij wint de bevolking van Napels niet zonderling, doch eensdeels betaalt Rome wel, half in geld, half in aflaten, en anderdeels zoude men toch, aangezien 's lands erbarmelijken toestand, nog oneindig minder kinderen in dit tranendal het aanwezen durven te geven, zoo de kerk ons niet met deze weldadige kunstbewerkingen te gemoet kwam. Maar gij, mijne heeren Hollanders! vermoedelijk door nationalen haat en handelnijd gedreven, wilt ons niets dan ellende zonder de minste schadevergoeding toebrengen. Rome leerde ons slechts de producten ad majorem Dei gloriam buiten den staat van verdere ontwikkeling te brengen: gijlieden Ketters, duizendmaal wreedaardiger dan de Wilden, gijlieden wilt Producteurs en Productrices zelve de leer aankondigen en hun het voorbeeld geven om de Productie zelve tegen te gaan, en, kwanswijs uit volmaaktheids-ijver gedreven, uitwerken, dat binnen kort de Vesuvius de eenigste inwoner van dit Rijk werde. Bij den heiligen Januarius! Mijne Achtbare Heeren Mederaden! ban, zwaard, vuur, moord en Anathema over dergelijke schelmsche voornemens! - Wij Raden en Schepensbank van Napels ontzeggen u, Jan Perfect! niet alleen allen eisch op uwe ongelukkige, deugdzame, en thans, ondanks u zelven, zoo aanmerkelijk door den hemel begunstigde huis-
{==80==} {>>pagina-aanduiding<<}
vrouw: maar ter verhoeding dat soortgelijke leer, als welke gij voorstaat en leeraart, niet verder werde doorgezet, bannen wij u, ten eeuwigen dage, uit de stad van Napels, vrijheid en ressorten van dien, met confiscatie van alle uwe roerende en onroerende goederen. Gelastende onzen stadsdienaars, om den Delinquent op denzelfden muisvalen ezel, waarop de valsche munters en bankeroetiers naar de strafplaats gebragt worden, als zijnde hij ook van valsche munt en bankeroet betichtigd en overtuigd, - onze stadspoorten uit te leiden. En verbieden voorts bij dezen aan alle inwoners dezer goede stad, vrijheid en ressorte van dien, om ooit aan eenige andere volmaaktheid te gelooven, dan waarvan zijlieden, bij Schepenen en Raden van Napels zelve, de modellen zullen aantreffen.’

De knapheid, waarmede de heer President dadelijk, bij het vernemen van des heeren Perfects welgespekte beurs, van deze zijne civiele of criminele actie, eene staatkundige wending had weten te geven, als involverende, in dat land, soortgelijke alleen confiscatie van goederen, zal slechts door diegenen op den behoorlijken prijs gesteld worden, die weten dat, destijds, de Hoofdstudie des Achtbaren Raads van Napels daarin bestond, om zoo vele honderden Paulussen, suppleatoir tractement te verdienen, als er 's jaars gekheden in stad en vrijheid gepleegd werden, en dat men hiertoe (wijl men in navolging van Kamper Costuimen nooit iemand iets meer afnam, dan hetgene hij werkelijk bezat) diegenen, welke veel bezaten, in massa voor dezulken betalen liet, welke,

{==81==} {>>pagina-aanduiding<<}

niets te betalen hebbende, gecenseerd waren, of geene sottises te doen, of dezelve pro Deo te plegen.

Perfect sloeg de oogen hemelwaarts! Hij wilde spreken, maar hij kon niet. Zoo verre van de volmaaktheid af te zijn, als heeren schepenen van Milaan en die van Napels waren - dit scheen hem te sterk! en toen hij, achterwaarts, op het muisvale ezeltje zat, en hem, volgens wel hergebragte en loffelijke Usantiën, de staart in de hand gegeven werd, toen hij al de jongens der stad rondom zich zag, en toen, onder aanvoering der uitgekozenste schimp- en scheldwoorden over zijn huwelijksbestaan, de teedere sekse van Napels hem, als eenen tweeden Orphaeus, de steenen naar het hoofd wierp, ‘en dat alles!’ zeide hij, ‘omdat hij wel gedaan, het groote had uitgevonden en uitgevoerd, 's werelds verbetering even als de arend der opkomende zonne te gemoet was gevlogen!’ - toen ontschoot den grooten man een plasregen van wijsgeerige tranen. Hij weende over zijn leven, over zijne voornemens, over zijn lijden. Hij verwenschte zijn Platonisch gevoel of liever deszelfs deerlijk wedervaren. Evenwel daar hij een man van overleg was, besloot hij, na zich dóórnat te hebben gehuild, om zich in het vervolg niet meer om den tuin te laten leiden, en aan Vrouwen en Neven slechts dan geloof te slaan, wanneer Neven en Vrouwen hem zouden blijken op den regten weg der volmaaktheid te wandelen.



{==82==} {>>pagina-aanduiding<<}

Negentiende kapittel.

Toen Perfect van den ezel afgestegen was en de Geregtsdienaars, hem het gewone Viaticum Posterioricum of schenners-convooigeld, in behoorlijken vorm en gehalte, aan de poort hadden toegeteld, toog hij al mijmerende den weg naar Salernum op. Wat hem, bij zijn droevig wedervaren, nog eenigzins opbeurde, en wat zeker ons allen, het zij wij dan de volmaaktheid zochten of dat wij het met de onvolmaaktheid stellen moesten, ook eenigzins opbeuren zoude, was, dat toen hij des ochtends van huis was gegaan, hij - in de vooronderstelling dat diegeen of diegenen, welke voor de voortduring van zijn geslacht gezorgd, hadden, aan den anderen kant dat gereede geld, dat hem en niemand anders toekwam, uit hetzelfde grondbeginsel - plaisier namelijk ten koste van eenen anderen - zich ook zeer wel zouden kunnen toeëigenen - dit zelfde sommetje geld, toen bij geval een aardig sommetje, netjes in zijne mouw verstopt en zijner vrouw en haren vriend slechts zoo veel, tot het

{==83==} {>>pagina-aanduiding<<}

ophouden der Menage, nagelaten had, als zij er zelve in gebragt hadden. En het Philosophisch gevoel van weêrwraak kittelde ten minste in zoo verre onzen Wijsgeer, dat hij op dit oogenblik begreep, dat, wat men ook zonder hem had mogen bestaan, men toch ook zonder hem moeijelijk aan het eten zoude blijven.

Perfect was de man niet om, ingevolge van uitgestane wederwaardigheden, zijne plans geheel te laten varen: en daar hij voor het goede, geleden had, was dit hem een nieuw bewijs voor de wezenlijkheid van deszelfs aanzijn. ‘Men kan geene werking ondergaan dan van datgene, wat eene werkende kracht bezit,’ zeide hij: niets heeft eene werkende kracht dan wat aanwezig is, atqui de volmaaktheid heeft mij eene Cacatou opgezet, zoo als er nooit eene in de geschiedenissen der wereld bekend is geweest! eene Cacatou, waarbij die van Menelaus en Amphytrion, van Keizer Claudius en van Hendrik IV, slechts burger-toupetjes waren. Ergo existeert de volmaaktheid! Ergo existeert zij in haren vollen luister en deze Syllogismus in Celarent, (of van verschillende ledematen,) is mij borg, dat, zoo ik haar nog niet in hare geheele liefelijkheid heb aangetroffen, dit alleen daar van komt, dat ik haar nog niet ijverig genoeg gezocht heb. Kameraad! geef mij nog eene flesch Salernum van Horatius!’

Met zulk een punt aan het Epigramma besloot de geleerde Perfect zijne alleenspraak aan de ordinaire tafel te Salerno, waar hij zoo zoetjes aan naar toe gewandeld

{==84==} {>>pagina-aanduiding<<}

was: en waar onze held niet twijfelde, of hij had den echten wijn van Falernum der ouden wedergevonden, wijl er veel overeenkomst tusschen dat woord en dat van Salerno was, en wijl een groot man op alles gevat is.

‘Falerno di Horatio! - Che Bestia!’ riep een Ridder van Maltha lagchend uit, en het geheele gezelschap vestigde zijne aandacht op onzen Wijsgeer.

‘Hoe jammer,’ zeide een jong Ridder van dezelfde orde, ‘dat onze Jocoso (*) verdronken is! dat zoude ‘anders een goed paar uitmaken om te wedijveren wie, van beiden, de gekste zou zijn.’

‘Dat laat niet na,’ hernam de eerste, ‘dat hij, alleen zijnde, ook nog gek genoeg voor ons zoude zijn.’

‘Perfetto! Perfetto!’ sprak de andere, ‘gij hebt volkomen gelijk.’

‘In der daad, Heeren!’ viel hun thans onze landsman grimlagchend in de rede, daar hij zijnen naam meende te hooren noemen, ‘dat ben ik! en het schijnt, dat mij mijn roem ook hier reeds vooruit geijld is.’

‘Eene voorbeeldige nederigheid!’ lette de jongste Ridder op, ‘te bekennen dat hij gek genoeg is.’

{==85==} {>>pagina-aanduiding<<}

‘Ik ben van Leyden geboortig:’ vervolgde Jan Perfect, ‘eene Hollandsche Stad, beroemd door hare Universiteit, hare weverijen en hare bedelaars. En ik voor mij zoek de volmaaktheid.’

‘Uw uiterlijke alleen,’ sprak een der oudste heeren ‘toont aan, dat gij die niet voor niet gezocht hebt.’ En onze Wijsgeer was beleefd genoeg om dit gezegde voor een compliment aan te zien.

‘Zoo gij in der daad een voorstander van de volmaaktheid zijt,’ liet zich een ander hooren, ‘dan troft gij welligt nooit beter gelegenheid aan, dan in ons gezelschap.’

‘Een zeer fraai gezegde en eene vriendelijke aanbieding!’ hernam de heer Perfect, die elke vier en twintig uren een dagje ouder, en, gelijk hem dacht, ook een dagje wijzer werd, ‘maar dezelfde verzekering is mij, een jaar geleden, ook, door sommige zeer respectabele en dat nog wel wijsgeerige Ridders, gegeven: en ziet! den volgenden dag zat ik reeds met hen in het cachot, en drie weken daarna liep ik gevaar om, naast hen, opgehangen te worden! Het is waar, zij droegen hun ordesteeken van achteren en de heeren draden hetzelve van voren: doch wanneer een mensch het ongeluk treffen zal, dan let het op den fraaijen noch op den leelijken kant zijner vrienden.’

‘Evenwel,’ zeide de jonge Ridder, over deze aan-
{==86==} {>>pagina-aanduiding<<}
merking van onzen landsman lagchende, ‘met ons hadt gij voor geen hangen te vreezen: geëmpaleerd te worden is het ergste dat er bij ons op zit.’

‘En die orde, mijne heeren! hoe wordt die geadministreerd?’ vroeg Perfect.

De Ridder nam de zotte opvatting onzes Wijsgeers schertsende op. ‘Noch van voren, noch van achteren:’ antwoordde hij; ‘ook slaat men er de Ridders niet,’ vervolgde hij, ‘men steekt dezelve.’

‘Gestoken!’ zeide Perfect, ‘tot Ridders! en quo modo?’

‘Men slaat,’ hernam de Malthezer, ‘eenen wel gescherpten puntigen paal van twaalf voeten lang, drie voet diep in den grond. Men besmeert denzelven tot op eene convenabele hoogte met beste Spaansche zeep: men zet den Recipiendarius zittende op de punt deszelven: en deze baant zich, alsdan, gewoonlijk van zelven den weg door het Duodenum, de lever, de milt, de maag en de borst henen en komt meestal onder de kin weder uit. En zeker is men van de trouw dier Ridders, daar men nog nooit een voorbeeld gezien heeft, dat zulk een zijne orde de schande aandeed van dezelve te verlaten.’

‘Dat geeft u de koekoek in!’ zeide Jan Perfect, ‘met zulk eene Ridderorde is een mensch zijn geheele onderlijf mede gemoeid.’

{==87==} {>>pagina-aanduiding<<}

‘Doch stel u gerust, mijnheer!’ hervatte de jonge Ridder, ‘met zulk eene orde hebben wij niet altoos iets uitstaande: voor dat wij daartoe komen, vechten wij ons gemeenlijk dood.’

‘Vechten! dood vechten!’. hernam Perfect, ‘neen, Mijnheer!’ vervolgde hij, ‘dat was nooit mijne liefhebberij: daarbij werd ik niet opgebragt. Mijn oom van Vaders zijde heeft zich wel is waar dood gedronken en een mijner neven van Moeders kant heeft zich dood laten hongeren, maar dit is ook al wat wij ooit, bij onze famille, in het militaire gedaan hebben.’

‘Dat kwam dan toch op hetzelfde uit!’ merkte de Edelman op: ‘dood is dood!’

‘Ja maar, met je welnemen!’ antwoordde onze Landsman, ‘dat was bij beiden eene wijsgeerige of natuurkundige proef, om te zien wat een mensch al verdragen en wat hij al ontberen kan: ten einde hieruit eenige, nog onbekende en hoogst nuttige resultaten, ter volmaking van het menschdom, op te maken.’

‘Dat staat gelijk,’ sprak de Ridder, ‘met onze loffelijke pogingen ter verbetering van een groot deel des menschdoms, de ongeloovigen namelijk, die wij ook tot eenen beteren staat overbrengen.’

‘Maar met je permissie, dat vechten,’ vroeg Perfect, hoe komt er dat bij te pas?’

{==88==} {>>pagina-aanduiding<<}

‘Dit heeft alleen plaats,’ antwoordde de Malthezer, wanneer onze discipels zich niet willen laten volmaken: en dit is bijna altoos het geval!’

‘In der daad, Mijnheer!’ zeide de Leydenaar, ‘dan hebt gij ook volkomen regt: want zie! ik raisonneer zoo: de volmaaktheid, zeg ik, is iets of het is niets: is het niets, dan behoort het tot alle de dingen, waarmede wij doen kunnen en over spreken mogen, zonder iets daarvan te weten, te verstaan of te begrijpen: dat op zich zelve genomen zeer nuttig en vooral zeer leerrijk is. Is het daarentegen iets, dan is het een iets, dat zeer goed, zeer groot en hoogst aanprijsselijk is: en daar men nu den menschen goed moet doen wanneer men kan, zoo is het zeker dat men hun zoo iets ook mag toevoeren op welke wijze men begeere: en wanneer zij zich hiertegen, uit onwetendheid, mogten verzetten, is het bewezen, dat men hen dwingen mag en moet, al was het ook honderdmaal tegen hunnen wil aan - om, gelijk onze waardige Professor Fattobene zeide, plaisier te hebben.’

Dus redenerende werd men het ras eens: en de heer Perfect had naauwelijks zijne tweede flesch Falernum, op het welzijn van Horatius en van de hoogloffelijke orde van Maltha, geledigd, of hij voelde zich volkomen tot haar geneigd en volijverig om de Perfectibiliteit van het menschdom, eens, van dien kant, aan te pakken. De laurieren, die er in cas voorhanden te plukken waren, en waaraan hij te voren nooit gedacht had, gaven

{==89==} {>>pagina-aanduiding<<}

zelfs eenen nieuwen aandrang aan zijne eervolle pogingen. ‘Men doet,’ zeide hij, tot zich zelven ‘het goede alleen om het goede: men tracht naar 's menschen hoogste nut, om het genoegen van er naar te streven. Zoo spreekt zuivere zedekunde! Maar eilieve! als onze Perfect zich dan toch eens met de orde van Maltha op zijnen japon en het palmloof op de Minerva-pruik wederom op de Breêstraat te Leyden vertoonen mogt, en zoo er dan, intusschen, eens eenige malen in de Courant van de weduwe de Klopper gestaan had, hoe de stadgenoot Jan Perfect met zijne eigene hand een half snees Ottomannen, die niet volmaakt wilden zijn, ter neder gesabeld had,’ zie daar had hij dan toch ook meer aan, dan wanneer hij ‘economische Printeboekjes voor Mietje, voor Trui of Coba en hare kindertjes had zitten te schrijven: en het nut, dat er voor het menschdom uit voortvloeide, was even onberekenbaar.’

Er scheelde echter veel aan, dat, toen onze Wijsgeer, des anderen daags, van den genoten' Falernum niets meer dan de behoorlijke dosis hoofdpijn had overgehouden, de instelling eener Godsdienstige orde - die op de heilige sacramenten den eed aflegt, om ter eere van de kerk het grootste deel zijner schepselen te vuur en te zwaard te verdelgen - dat schitterend aanzien niet meer bij hem overhield als den vorigen avond, en hij er de volmaking niet zoo smakelijk meer in proefde, als die hem toen was voorgekomen. Daar hij evenwel zijn woord gegeven had, en hij in allen gevalle een dier verhevene wezens was, die, om den naam te hebben van consequent te handelen,

{==90==} {>>pagina-aanduiding<<}

liever in hunne, daarna ingeziene doling, blijven volharden, dan dezelve tegen gezond verstand en beter overleg te verwisselen, vond hij oorbaar om in dezen onbezonnen stap te volharden en te zien, wat er van komen mogt. ‘Zoo het dan al niet de menschelijke volmaking was; het zou er,’ dacht hem, ‘door den dood van zoo vele Turken dan toch noodwendig naar opleiden: en hoe dol het dan ook liep, hij had zijnen pligt gedaan, wijl hij zich, dronken zijnde, tot denzelven verbonden had.’

's Avonds, om tien uren, zou men den heer Perfect de sloep buiten de poort toezenden, om hem, met datgene, wat hij voor zijne reis noodig had, af te halen en naar de galei, die op stroom lag, over te brengen.

Of het gezigt van den heer Perfect hem bedroog of dat de Malthezer sloep er niet, op haren tijd, gekomen was, vinden wij niet naar behooren aangeteekend. Perfect vond echter ter bestemde plaats eene sloep. Hij vroeg of het die van de galei was? men antwoordde ja, en in der daad men bedroog hem niet, want toen hij een half uur ver, in zee geroeid was, kwam hij ook aan eene galei; - maar dit was er eene van Tunis, die, met den avond, buiten het gezigt der stad, het anker had laten vallen, en voornemens was om op het, uitzeilen van den Malthezer te passen en hem dan achterna te zetten.

Selim, de Commandant van het Rooverschip, die zijne boot naar wal had geschikt, om heimelijke kondschap in

{==91==} {>>pagina-aanduiding<<}

te nemen en om zouten visch, dien hij benoodigd was, in te koppen, was zeer verwonderd om eenen Wijsgeer tusschen den Abberdaan aan te treffen. Evenwel daar hij een man van kunde en van smaak was, was dezelve hem welkom, en dit te meer nog, wijl een zijner beste roeijers dien zelfden avond overboord was geraakt, en hij, van wege eene hoogstbedenkelijke ziekte, welke zich op zijn vaartuig openbaarde, zijn volk noodig had.

Alle menschen maken hunne overwegingen: maar er is eene soort, van welke men wil, dat zij dezelve dan erst maken, wanneer zij volstrekt onnoodig zijn geworden. Onder deze cathegorie van wakkere mannen behoorde de Wijsgeer Perfect Hij zag met verbazing, dat hij eene verkeerde rekening gemaakt had: en hij nam daarom ook voor, om in vervolg van tijd nooit weder naar eene galei te vragen zonder te specificeren welke? De Patroon, die hem dikwerf in diep gepeins aantrof, en in der daad verwonderd was hoe.een man, als hij, tot het beroep van galeiboef was overgegaan, liet zich somwijlen met hem in, en was niet weinig verwonderd toen hij vernam, dat zijn nieuwe vriendgepredestineerd was geweest, om tegen hem te gaan vechten. Dit bevestigde hem in de onfeilbaarheid der voorschikkingsleer zijner Natie: maar nog meer trof hem te vernemen, dat de Heer Perfect hiermede de verbetering van het menschelijke geslacht – waaronder, dacht hem, de Turken ook behoorden - had voor gehad.

De Turken hebben het voorregt onzer Geleerden niet,

{==92==} {>>pagina-aanduiding<<}

om weinige zaken met zeer veel woorden te kunnen voordragen: en even als de reisgezel van Gargantua, bij meester Rabelais, die de kippen, niet haar het kippenhok, maar naar de kippen zelve, waardeerde, dus ook beoordeelen de Turken de stelsels van anderen, en beantwoorden zij dezelve. Na zulken Methodus Ratiocinandi was het dan ook, dat Selim zijnen Wijsgeer kort en bondig zocht te overtuigen, ‘dat, zoo hij bij de partij diergenen begeerde te zijn, die voor de algemeene bevordering ijverden, hij aan boord van zijne galei en nergens anders zijn moest. Immers toegestaan zijnde,’ vervolgde Selim ‘wat gij, op de roeibank van eene Turksche galei, zeker niet zult tegenspreken, dat Mahomet alleen Gods Profeet is en dat zijne leer dus de best mogelijke op den geheelen aardbodem is, volgt het van zelve, dat diegenen, welke zulk eene leer toegedaan zijn, hunne vijanden beter tot de volmaking kunnen overbrengen dan zij, die eene tegenovergestelde zijn toegedaan. Ook zult gij mij wel willen bekennen,’ ging hij voort, ‘dat de mensch oneindig meer deugd en goede trouw in het gelukkig rijk der Ottomannen bezit, dan op de woeste klippen van Maltha, waar niets dan luiheid, ontucht en komijn tieren wil, en waar de Godsdienstige orde zich beijvert, om; van die Godsdienst zelve, zoo wel het ondeugendste voorbeeld als het krachtigste behoedmiddel tegen zich zelven, op te leveren. Naar uw eigene bekentenis, mijn vriend! ziet gij dus, dat, ingevolge van den regel - dat diegene alleen wat geven kan, die zelf wat heeft! - wij er bij verre de naaste toe zijn, om van

{==93==} {>>pagina-aanduiding<<}

de Malthezers menschen en meer volmaakte wezens te maken, dan zij van ons. Zoekt gij derhalve naar de Perfectibiliteit des menschdoms, eilieve! dan hoort gij aan boord van eenen Turkschen zeeroover t'huis. Dat hadt gij niet gedacht, en het komt in der daad vreemd voor; maar daar gij een Wijsgeer zijt, weet gij ook dat zulke bespiegelingen meestal de juiste zijn, die, oppervlakkig genomen, kant noch wal schijnen te raken.’

Luide toestemming, van den kant des heeren Perfect, volgde op deze Oostersche redenering; want de Turksche Philosooph had, het zij uit aanwensel, het zij om aandacht te wekken, de gewoonte van elk zijner Argumenten, met het luchtig zwaaijen zijner bullepees, te accompagneren: en de heer Perfect, welke nooit verzuimde om partij van elke nuttige uitvinding te trekken, heeft meer dan eens beweerd, ‘dat hij aan deze wijze van klem aan de rede bij te zetten, bij verre de voorkeur gaf boven alle die andere Syllogistische redenaar-formulen, welke in de Hooge School, volgens de regelen van Barbara, Celarens, Darii, Ferio enz. geleerd worden: en dat, zoo hij eens tot den eerepost van Curator zijner Akademie mogt bevorderd worden - hetgene hij, aangezien zijne kundigheden, voor niet onmogelijk aanzag! - hem ter bevordering van waarheid en gezond verstand, en ter facilitering der publieke Promotiën, niet ongepast zoude voorkomen, om bij het soutineren der Theses eenige ervarene pedellen, met bullepeezen gewapend, onder de heeren Opponenten rond te zenden, die bij iedere Refutatie van

{==94==} {>>pagina-aanduiding<<}

den heer Defendens, naar mate van de kracht of zwakte van deze zijne contra-argumenten, met behoorlijke juistheid op hunne ruggen te manoeuvreren hadden, en hierdoor bij hen datgene zwaarwigtiger, gevoeliger en meer aannemelijk te maken, wat anderzins, door den enkelen klank van nietsbeduidende woorden, dergelijk effect niet sorteren kon. En twijfelde onze held geen oogenblik of men zoude hierdoor tot de convictie van de schranderste en best uitgedachte stellingen geraken, waarvan anderzins het kwijnende en naar volmaaktheid dorstende menschdom, nog lang stond verstoken te zijn.’

Intusschen dat zijn hart en zijn geest beslissen konden, naar welke verbeterings-plannetjes, die van den Malthezer of die van den Turk, hij moest overhellen, had de Patroon der galei het uitzeilen der andere bemerkt, en zette haar dadelijk met volle zeilen na. Daar de Malthezer evenwel beter bezeild was, verloor hij dezelve reeds dien avond, en 's ochtends was zij geheel uit het gezigt. Het was dus eerst eenige dagen hierna, dat hij haar, bij geval, op de kust van Syrië, wederom in het gezigt kreeg. De Malthezer Ridders schoten aanstonds ook op de Turken toe,. en wijl dezen het even goed meenden, was dadelijk alles aan den gang. Hevig werd er van weêrskanten gevochten, om te zien aan wien het Ministerie der volmaking verblijven zoude, toen een onvoorzien toeval dat verschrikkelijk twistgeding eensklaps onderbrak. Door de gewone slorsigheid der Turken, uit hunne Predestinatie-leer voortvloejende, sloeg de brand, bij hen,

{==95==} {>>pagina-aanduiding<<}

in de kruidkamer, en het schip vloog met de geheele Equipage in de lucht. Dit zou nu zekerlijk de overwinning voor de geloofsridders beslist hebben, en zijlieden in het bezit der Propaganda gebleven zijn, waren zij dit pas niet aan het enteren geweest en de schepen door derzelver takelagie als in elkander gewerkt: waarvan het gevolg was, dat de heeren van Sint Jan denzelfden weg als hunne tegenpartij insloegen, en met elkanderen te gelijk naar het eenige gewest der volmaaktheid opvlogen.

Plato heeft, meen ik, ergens aangemerkt, ‘dat al wat in de wereld is of omgaat, uit deszelfs tegenstrijdigheid voortkomt: dat is, om het wat minder grieksch voor te stellen, dat al wat plaats had, eene tegenstrijdige oorzaak had van datgene, wat zijne uitkomst scheen aan te duiden.’ In hoe verre nu Plato hiermede kan rondstaan, en of, ten gevolge van soortgelijke Casuspositie, hij zich berekend zoude vinden, om, bij voorbeeld, te bewijzen ‘dat Venus haren Vulkaan volstrekt behoefde om er den schoonen Amor door te doen geboren worden, daar anderen omtrent deze geboorte wat minder orthodox vielen, en dat Professor Brillenburg, die thans over die soort van gaz, waarmede, volgens hem, de wagen van Elias opgevuld was, openlijk lessen geest juist door al te veel verstand tot zulke eenvoudige uitlegging gekomen zij,’ laten wij voor de rekening van soortgelijke Wijsgeeren Het mag er mede zijn, dunkt ons, gelijk met zoo vele andere Philosophische stellingen, en- men vergeve ons eene vergelijking, nog trivialer dan de Theses van Brillenburg en die van

{==96==} {>>pagina-aanduiding<<}

Plato zelve! - het mag er mede zijn als met de appelen: neem er van wat gij wilt! maak er van wat gij kunt! en laat het rotte goed in den mand liggen!

Op onzen vriend Perfect was het in der daad toepasselijk. Hij behield zijn leven en zijne vrijheid: en dat? - Juist door de gevolgen der slavernij zelve. Hij sprong mede in de lucht: dat sprak van zelve: immers hoe kon hij alleen, zich, in zulk een geval, waarin ieder deel nam, neutraal houden? maar ware hij niet een slaaf, niet aan de roeibank gekluisterd geweest, die met hem ten hemel vloog, hij was voorzeker even als zijne scheepsgenooten aan stukken geslagen, of, in zee nederstortende, verdronken. Nu brak de zware roeibank de onmiddellijke uitwerking van het kruid, en daar hij, met dezelve, wederom op het water nederploste, en op de bank zitten bleef, verdronk hij niet, maar dreef met haar aan wal. Jan Perfect was niet ongelukkig, wanneer het op het vergaan van zijn schip aankwam: en van alle sprongen, die er ooit gedaan zijn, mogt onze Wijsgeer zich beroemen, dat hij eenen der volmaaktste gedaan had.

Maar waar bevond hij zich en wat was zijn staat? - op het laatste kunnen wij u berigten. Hij had eenige uren noodig om weder tot zich zelven te komen, en toen hem dit eindelijk gebeurde, en hij vooraf het overtollige zeewater uitgespogen had, kon hij zich niet genoeg verwonderen, doch tevens bejammeren ‘hoe bitterlijk de fortuin, of wel eene onzalige geschiktheid bij het geschapendom, hem, en in hem, de edele pogingen

{==97==} {>>pagina-aanduiding<<}

ter volmaaktheid, telkens stoorde. Dezelve was in cas voorhanden, lette hij op, toch weder aanwezig geweest, want beide de Malthezer en de Turk beweerden die vóór te hebben, en hadden er elkanderen om dood geschoten, en het is uitgemaakt, dat, wanneer twee partijen een en hetzelfde pretenderen, vooreerst het gepretendeerde aanwezig is, en ten tweede dat beiden er regt toe hebben, daar toch primo de zaak ontwijfelbaar existeert, wanneer het regt tot dezelve kan genegeerd os geadmitteerd worden: en dat secundo dat regt zeker van weêrskanten existeert, wijl regt aan den eenen kant flechts onderdrukking en geene vermindering van regt bij den anderen is. Alles ingevolge van het tweede aangenomen Criterium der waarheid, dat des toereikenden gronds: ingevolge welk alles, wat is, zijnen grond van bestaan hebben moet.’

Zoo gevoltrekkend als Perfect redeneerde, zog beoordeelde hij ook, toen hij rondsom zich henen, door de spleten der rotsen, lieden ontwaarde, die met. groote aandacht de oogen op hem vestigden, en waarvan eenigen met brillen, anderen wederom met verrekijkers voorzien waren, zonder dat zij evenwel genegen schenen om hem te naderen. Hij begreep hieruit ‘dat dit gewisselijk een gezelschap geleerden zijn moest, die bezig waren om Optische of sterrekundige Experimenten te doen, en wijl hij nu bevroedde, dat hij in een land van gevorderde beschaving was, bolde het hem, dat het ongeluk der schipbreuk hem ten minste naar een oord gevoerd had, waar zijn geest werking vinden en

{==98==} {>>pagina-aanduiding<<}

hij aanstonds weder met zijne geleerdheid te voorsichijn treden kon.’ Ook toen hij, kort hierop, eenige weinige.woorden dacht te ontwaren, die hem toeschenen het oude Chaldeeuwsch te zijn, dorst hij dadelijk gerust te vooronderstellen ‘dat hij zich in het Land dier beroemde Astrologen of sterrewigchelaars bevond, die de wereld met hunne, zoo verbazende als dikwerf onoplosbare voorspellingen ontzet hadden, en zoo wel een voorwerp van eerbied bij de menigte, als een raadsel voor de geleerde wereld zelve gebleven zijn.’ Hij wil dus opstaan om kennis te maken. ‘Immers al ware het slecht; omtrent het juiste tijdstip der algemeen volmaking zelve,was reeds,’ naar hem dacht, ‘een woordje met die heeren te handelen.’ Doch even zoo haastelijk als hij opstond, even zoo haastelijk ook werd hij door zijnen ketting, waaraan hij, in zijne drift, niet gedacht had, wederom ter neder getrokken. Toen zulks door de inwoners bemerkt en het hierdoor bewezen werd, dat Jan Perfect, ‘dien zij tot dus verre met zijne bank voor één en het zelfde, hoezeer vreemd, en gevolgelijk hoogst gevaarlijk wezen, aangezien hadden, niet meer dan een mensch, en wel een vastgebonden mensch was,’ wies de moed bij hen aan: zij verlieten hunne schuilplaatsen, staken de verrekijkers in den zak, en kwamen zich allen rondsom hem scharen, allen te gelijk pratende en schreeuwende, allen in eene taal en met gabaren, die des te meer overeenkomst met die der Israelieten hadden, wijl het in der daad Israëlieten waren.



{==99==} {>>pagina-aanduiding<<}

Twintigste kapittel.

Jan Perfect was op de kust van Palestina gestrand; en dit zal het zonderlinge van dit verschijnsel, gelooven wij, waarschijnlijk maken. De Joden hadden de twee schepen zoo ras niet in de lucht zien springen, en hunne behoorlijke vreugd er over uitgeboezemd dat, hun, uitverkorenen, dit zoete winstje op hunne kust te beurt viel, of zij waren, van de naburige steden en dorpen, in aller ijl, met hunne reiszakken onder den arm, naar het strand komen loopen, om te zien of er ook wat te handelen, wat te schagcheren was met de nog levende ongelukkigen, die er heelshuids mogten staan afgekomen te zijn, of anders om de dooden te bestelen en zoo wat te kapen van hetgene er mogt staan aan te spoelen. Om moord en doodslag onder hen zelven voor te komen, waren de Parnassijns medegegaan. Toen zij evenwel onzen Perfect dáár, van verre, op het strand, zagen liggen, en zoo lang als zij zich nog geen denkbeeld wisten te maken van een wezen, met zulk eenen ontzettenden

{==100==} {>>pagina-aanduiding<<}

staart, als waarvoor zij de roeibank aanzagen, vonden zij raadzaam om - vooreerst halte te maken. ‘Men kan niet weten wat er gebeeren mag,’ zeiden zij, ‘wij zijn pas honderd man sterk!’ Dit was de reden van het gluren door de rotsspleten heen: want zoo zij allen bang voor het zeemonster waren, scheen het hun ook het beste dat hetzelve hen, zoo min mogelijk, gewaar werd.

‘Wie is hij? Wat staat hij te doen? Waar komt hij van daan? Wat doet hij voor den kost? Heeft hij geld in den zak? Heeft hij liefhebberij in het handelen? Heeft hij wat ouds? Wat geeft hij voor den Dukaat? Wil hij mijn laatste kwartje?’ Dit waren alle vragen, waarmede het gezelschap den heer Perfect begroette, toen zij eindelijk vernamen, dat hij niet meer dan een mensch was. Perfect verstond er iets van en redde zich zoo goed als hij kon. Hij had echter moeite om die heeren te overreden, om zich van dadelijkheden te onthouden. Elk oogenblik betrapte hij er eenigen, die met hunne handen in zijne zakken manoeuvreerden, doch welke zij ledig bevindende en omkeerende, verachtelijk van zich wierpen.

Toen zij, nu verzekerd waren dat er niets bij hem te halen was, gingen zij op zijnen persoon zelven spikkeleren, dat is, wie hem hebben zou om hem te verhandelen? wie zijne kleederen om er mede rond te loopen? wie den ketting voor oud roest verkoopen? en wie van de bank een winterbrandje zou hebben? Reeds waren zij aan het trekken en het plukken van den armen Phi-
{==101==} {>>pagina-aanduiding<<}
losooph en deze zijne dependenties: en, zonder de zorg der Parnassijns, zoude er niet veel van hem te regt zijn gekomen. Deze reclameerden hem voor de kerk en redden dus zijn leven. Men ontdekte eindelijk aan taal en gebaren, dat hij een Hollander was, en nu was de vreugde groot: want velen van hen verstonden iets van die taal, door overlevering, en hoopten iets van hunne geëerbiedigde geloofsgenooten, in dat land, te vernemen, vooral omtrent den handel, die toch nergens zoo hoog gestegen was. ‘In Holland,’ riepen die heeren eenstemmig uit, ‘nah! Kijk! daar is toch de handel in zijne volmaaktheid!’ - ‘In zijne Perfectie!’ riepen de anderen.

‘Wacht eens! wacht eens!’ dacht bij zich zelve de heer Perfect, welke dat karakteristiek van groote mannen had, dat hij altoos bij de hand was. ‘Wacht eens! hier is wat met onze volmaaktheid uit te rigten! Ook dit ongevormd, ongekunsteld, dit lief en onschuldig volk, den leibanden der Natuur naauwelijks ontwassen, schijnt mij toe, veel vatbaarheid... in der daad veel vatbaarheid te hebben!... maar,’ vervolgde hij, ‘dat ik bidden mag, heeren! blijft mij toch uit mijne zakken, daar zit toch niets in. - Eilieve!’ vroeg hij eindelijk, na eenige overdenking, ‘hebt gijlieden waarlijk dispositie tot het groote werk? - dan zal ik wat van ulieden maken.’

‘Dispositie!’ riepen zij allen uit: ‘Nah! Nah! Dispositie in overvloed! Maar wat zult gij dan van ons maken?’

{==102==} {>>pagina-aanduiding<<}

‘Ik zal u,’ antwoordde hij, met eene meesterlijke houding en op gelijken toon, ‘ik zal ulieden tot den weg der volmaaktheid opleiden.’

‘Wat zult gij ons dan leeren?’ vroegen zij: ‘Goud maken? kijk! tot goud hebben wij alle boijtegemeene, boijtegemeene dispositie: en ieder braaf mensch weet toch dat daar de volmaaktheid in zit.’

‘Goud maken!’ zeide Perfect deftig, en in diep herdenken. ‘Ik zal u lieden meer dan goud leeren maken.’

‘Meer dan goud! meer dan goud! nog meer dan goud!’ riepen de lieve Natuurkinderen al zingende en dansende rondom hem henen. Zij kusten hem, zij kusten zich onderling, en zwaaiden met de reiszakken in de lucht. ‘Vivat! Vivat! de brave, de brave Mijnheer van Holland’ riepen zij allen uit. ‘Hij maakt meer dan goud: Hij maakt Dijamanten, Juweelen, Topazen, Smaragden! Gezegend! is de brave Mijnheer van Holland!’

Een ieder beijverde zich nu om het zeerst om de vriend-schap van den heer Perfect te verwerven: een ieder bood hem zijn huis en de familiaire portie aan: een ieder wilde hem exclusief bezitten. En zoo driftig werd de lust ter volmaking, om Smaragden, Topazen en andere Juweelen te bezitten, dat hij thans, uit overmaat van genegenheid, zoo veel gevaar liep, om levendig verscheurd te worden, als wanneer zij hem, te voren, voor slaaf begeerden.

{==103==} {>>pagina-aanduiding<<}

Even als te Milaan, was zijn roenm hem in de stad reeds voorafgegaan. Ook hier waren de straten vol, de vensters bezet. De dames zaten, in groot Costuum, tot in de tinne. Doch in plaats van hem uit te schelden, riep alles, en de lucht weêrgalmde van ‘volmaakte Volmaaktheid! volmaakte! Perfectie! De brave Mijnheer van Holland! Hij weet Juweelen, Topazen en Smaragden te maken!’

Met moeite kwam hij in de Synagoge, waar hij den ouden werd voorgesteld. In de Synagoge zelve was thans een verschrikkelijk leven. Het ging er tot slaags worden toe. Men twistte hevig of men de Juweelen, die de Heer Perfect stond te maken, in de algemeene kas houden, dan of men dezelve dadelijk onder de gemeente zou laten circuleren. De partij der ouden, die zich vooreerst uit de ontvangst en administratie menig aardig Percentje, en ten tweede uit de verduistering van het een of ander, menig liquide winstje beloofde, ijverde zeer om de bezorging en het opzigt aan het land, gelijk zij het noemen, te laten. De andere partij beklaagde zich over Aristokratie en spraken van volksbelang, welk, meenden zij, vereischte, dat allen van alles genieten zouden. ‘Immers,’ zeiden zij, ‘het zoude weinig voeg hebben, dat, wanneer de volmaking hier, na zoo veel eeuwen ook eens doorbrak, de Regering zich in de Topazen en de de Smaragden als het ware zou staan te baden, en wij arme schelmen bij de Sacheljoene en de oude Kleeder-affaire blijven moesten.’ - De ouden beweerden daarentegen: ‘zij hadden den man het leven gered:

{==104==} {>>pagina-aanduiding<<}

hij behoorde dus aan de kerk: dus aan het land: dus aan het algemeen: dus niet aan de gemeente. Hij zou voor het algemeen, niet voor de gemeente Smaragden en Topazen maken. Nah! Kijk!’

‘Maar de gemeente en het algemeen is een!’ sprak het Corps der Makelaars en Wisselaars, dat om redenen voor de algemeene verdeeling was, en daarom het gemeen geheel op de hand had.

‘Dat zijn je boonen niet!’ riepen hun de ouden toe: ‘Spreekt van je eigene zaken: het algemeen is het algemeen. Nah! Verstaje?’

‘Onze boonen niet!’ hernamen de Makelaars: ‘en het algemeen zou het algemeen zijn! Fraai gezegd! maar Nah! Kijk! als ik mijne pruik dan afzet en die van alle kanten bekijk, dan kan ik toch zeggen: ‘als “er geene haren aan waren, dan zou er bij slot van rekening niet veel aan de pruik te zien zijn.” En dus onze Regering, met verlof gezegd, bij mijne oude dot vergelijkende, zoo zeg ik, Achtbare Heeren!’....

‘Dat gij een oproerkraaijer zijt! dat gij het volk tot opstand en regeringloosheid zoekt op te zetten!’ Dus vielen de ouden den heeren Dekens van het Makelaarsgild in de rede. En, gelijk bij volksbewegingen, de eerste Metaphora of Typus dikwerf elektrieke gevolgen heeft, gooiden zij hun, hunne eigene groote pruiken, in getergde woede, naar het hoofd.

{==105==} {>>pagina-aanduiding<<}

Nu was de kogel door de kerk. De Heeren Makelaars en Wisselaars met hunne Kliënten volgden allen dit schrikbarend voorbeeld. De volksstem liet zich, zoo manmoedig als onstuimig, hooren: geene pruik bleef op het hoofd. De standaard der Nationale Revolte was opgeheven en de Adelheersching stond onder de onnoemelijke massa der onëdele Pruiken te zullen begraven worden. Maar geen nood! nog leeft de Genius des Patriciaats! De Seniores, wier pruiken alle zwaar gepoederd waren, lachten over de averegtsche pogingen eener domme menigte, Immers, door het poeder der Edele Achtbare Pruiken, werd der menigte de oogen vol gegooid: en zij, even als de Sichemieten van ouds, met blindheid geslagen. De aanhangers van de volkspartij zagen niet meer waar zij zelve te gooijen hadden, en in plaats van hun Edel Achtbaarhedens onder hunne hoofdhulfels te smoren, vlogen de meeste of in de brandende kroonen of in de koperen zee, en scheen het oogenblik te naderen, waarin de volks-majesteit alle hare pruiken, voor niet, zou hebben afgevuurd en met blinde oogen en kale koppen zou, hebben moeten afdeinzen.
Perfect wilde dit beletten. Zijn hart helde over naar de onderdrukte pruiken. Hun Systema behoorde, volgens hem, tot dat der volmaking. Hij ligtte des zijne Minerva pruik van het hoofd: hield dezelve met uitgestrekten arm in de lucht, en vroeg om stilte en om het woord. Op het gezigt van dit eerbiedwekkend Labarum verstomden al de woedende stemmen, verlamden al de geweldige gebaren; de rust herleefde voor een oogenblik en onze Wijsgeer sprak.

{==106==} {>>pagina-aanduiding<<}

‘Ja, broeders! ik leer de volmaking, ja de herschepping van het geheele menschdom, ja ook van ulieder menschdom! Dat is te zeggen, ik bewijs primo dat wij allen geboren zijn om de weldaden der Natuur in hare ruimste mate te kunnen genieten en alle hare gebreken zóó te verbeteren dat zij weldaden worden. Niets dan is onvolmaakt in de Natuur, zeg ik, dus wij zelven plus minus ook niet. Zijn wij zelven plus minus volmaakt, vervolg ik, zoo hapert er dan ook slechts een weinig aan: zoo is er geen of slechts een geringe hinderpaal in den weg, om de Perfectie, in toto, te bereiken. Dat deze hinderpaal gering is, toonen de vorderingen: dat de middelen, die er aangewend worden, de beste zijn, bewijst zich daardoor, dat middelen aan het doel moeten gelijk zijn: dat doel nu was volmaaktheid, - de middelen zijn dus volmaakt, Deze volmaaktheid nu, Mijneheeren! was voor het einde der eeuwen weggelegd, en dat dit het einde der eeuwen is, blijkt wederom uit de vorderingen! Alles toch perfectionneert zich! zoo in het groot als in het klein! alles, van den Ceder van Libanon af, tot het gepatenteerde schoensmeer uit het Industrie-kantoor, UEdelens in derzelver affaire zoo wel bekend! UEdelen zult misschien, in uwe hooge wijsheid, hiertegen inbrengen: “maar, Mijnheer de Wijsgeer! zoo wanneer het einde der wereld toch op handen is, wat behoeft gij u dan te vermoeijen met eene volmaking, waarvan gij hier op aarde toch zoo weinig plaisier hebben zult?” Zeker? dit laat zich hooren. Maar Mijneheeren! de speculatie der volmaaktheid is eene speculatie zoo wel van Phi-
{==107==} {>>pagina-aanduiding<<}
lantropieke Ambitie als van Philantropieke Philosophie, en ook zij, die verzekerd zijn dat er nooit iets meer van komen zal, dan van den eeuwigen Vrede van den Abt de Saint Pierre, of van de Quadratuur des Cirkels, verkiezen toch om hiermede figuur in de wereld te maken, en zulks te meer, wijl het primo dood onzondig is, secundo niet veel kost, en tertio wijl het zeer netjes staat. Ook dat einde der wereld, Mijneheeren! is in zoo verre slechts een figuratief idee. Elke eeuw toch is wederom even digt bij het einde der wereld: en dat wijl een einde, dat niet te bezien noch te berekenen is, slechts in zoo verre een einde is, als wij er een einde van maken willen. Op de volmaking zou dit, in zoo verre ook toepasselijk zijn, als toch niemand onder ons, hoe ingenomen hij ook met de volmaking quâ wijsgeerige speculatie is, niettemin zich nimmer, wat het stellige derzelve aangaat, zoo ver zou willen inlaten, dat hij er bij voorbeeld zijn eigen!’....

‘Maar waar blijft hij met zijne Topazen en zijne Smaragden!’ riepen beide partijen.

‘Topazen en Smaragden!’ hernam Perfect, ‘hierop, Mijneheeren! wilde ik zijdelings nederkomen.’

‘Hoe regter hoe liever!’ schreeuwden hem die van Judea toe.

‘Immers,’ vervolgde onze Wijsgeer, als hoorde hij de lief hebbers der Smaragden niet, ‘immers daar het

{==108==} {>>pagina-aanduiding<<}

begrip der volmaaktheid voor beginnende Wijsgeeren een zoo duister als omslagtig denkbeeld oplevert, is het gewoonlijk bij ons Styli, om het zóó voor te dragen, dat de behandeling de stof daaraan gelijk, en dusderzelve waardig is. Materiam superobat opus. Van Topazen en Smaragden! Ja, à propos! Mijneheeren! Die volmaaktheid zegt, zegt alles volmaakt. Dus behoort hieronder dan ook alles wat goed, wat nuttig, wat schoon, wat edel, wat rijk is - dus ook de Topazen en de Smaragden! Maar gelijk de mensch is, dus ook is zijne volmaaktheid. Alles heeft zijnen aanvang en voortgang en einde. Toen bij voorbeeld, Mijneheeren! de wereld uit den Chaos getogen werd’....

‘Toen kwamen er de Smaragden en de Topazen ook uit!’ riep men van alle kanten: ‘maar waar zijn, waar blijven die?’

‘Als het edelste komen die achteraan:’ antwoordde Perfect: en dat was het slechtste niet, wat hij dien dag gezegd had.

‘Wij willen er liever mede beginnen:’ riepen die van Judea: en dit gezegde liet zich in der daad ook hooren: want het is toch uitgemaakt, dat wanneer het met het einde goed gaat, men het begin en het midden ontberen kan.

‘In alles, Mijneheeren!’ hernam Perfect, ‘is eene voorbereiding noodig. Het volmakingswerk gaat, let wel! crescendo. Dit woord verstaat zeker niemand uwer,

{==109==} {>>pagina-aanduiding<<}

doch het is daar niet minder door. Zoo veel wil het beteekenen, als dat het met UEdelens als met kiekens gelegen is.’

‘Nah! Ziet hij ons voor kippen aan!’ morden de Joden.

‘Het kieken, Mijneheeren! dat eerst uit den dop komt, wordt zorgvuldiglijk gevoerd en opgekweekt, dan groeit het langzaam op, wordt op zijnen tijd tot een kapoen gevormd, behoorlijk vet gemest, en eindelijk in eene smakelijke daube met Citroenschijfjes en schilletjes opgesierd, als een schotel van delicatesse opgedragen. Dus ook gijlieden, Mijneheeren! gij moet vooraf vergaan tot het doorpikken van den dop: gij komt er dan eerst ter halver hoofd pas uit, kijkt langzaam en bedaard naar de volmaaktheid rond, deze van ulieden met opene, gene met half geslotene, en alle met teedere oogen. Wildet gij u nu reeds allen eensklaps tot den kapoenensland laten verheffen, of dadelijk in de daube stoppen, waarlijk het werk uwer volmaking zou een onsmakelijk geheel opleveren. Er is dus, voorloopig, slechts questie van Preliminairen of van voor afgaande Preparaties, waardoor men dan gradatim, en dus zoo veel te aangenamer, het groote, lang verwachte doel - de Smaragden - adieert.

‘Ik moet u dan langzamerhand tot de volmaking opleiden. Tot zulke Preparaties en Preliminairen dienen alle onze welbeantwoordende vrageboekjes, alle onze onsterfelijke Educatie-plannetjes, onze verdienstelijke

{==110==} {>>pagina-aanduiding<<}

Printeboekjes, onze bondige Compendias, waarin alles staat wat een mensch, om het even in welk vak geplaatst, en het zij hij tot den kansel of den spanriem geschikt is, het zijne vinden kan. Gij kunt, Mijneheeren! het groote niet overstappen, zonder vooraf mijne openbare preparatoire lessen bij te wonen: welke ik u, in deze Synagoge, dagelijks meen te geven, en waarvan ik de Dictata, successive, ga componeren. De achtbare heeren Seniores en de eerzame Dekens van het loffelijk Makelaars- en Wisselaarsgild, zampt de geheele deftige burgerij, voor zoo verre hier vergaderd, bespeuren dus, dat er nog geen periculum in morâ, nog geene haast bij het verdeelen, en het beheeren der Smaragden is, wijl, zoo dezelve in het vervolg zeer apparentlijk komen zullen, zij er als nog voorzeker niet zijn.’

De ouderlingen en de gemeente lieten zich eindelijk gezeggen: want, hoe weinig fraais zij zich dan ook van lessen voorstelden, die nog geene Smaragden gaven, bij lieden evenwel, die voor Smaragden alles doen zouden, hield de hoop om, na welk een lang uitstel ook, toch eens Smaragden te plukken, den moed boven. En wij zelven zien hieruit dat, zoo de heer Perfect al niet onder die Wijsgeeren behoorde, die, bij veel te beloven, opzettelijk het voornemen hebben van niets te houden, hij echter van diegenen was, welke het Talent bezaten, om zich van de aandacht der menigte meester te maken en dezelve op voorwerpen te vestigen, waarin zijlieden anderzins genoegen noch voordeel zagen: en welke de

{==111==} {>>pagina-aanduiding<<}

Wijsgeer alleen begrijpt dat hun nuttig zijn, met dat zeldzame gevolg, dat zij, na het pijnlijk besteden hunner ingespannene zielsvermogens, eindelijk, in plaats van citroenen, met knollen naar huis gezonden worden.

Elk mensch is gemaakt om bedrogen te worden; en zoo de zot van alle kanten genaakbaar is, de slimste onder ons heeft echter hier of daar ook eene opening aan het harnas, die de eigenliefde zich weet te nutte te waken. Gouddorst vervoerde de heeren van Judea, en zij lieten zich als kinderen bij den neus leiden, en, daar zij de Smaragden dagelijks verwachtten, de lastige Dictata welgevallen. Ook, daar men in dat land, sedert Salomo's tijd, zich niet veel op de geleerdheid had toegelegd, liep er de gekheid, die de heer Perfect, volgens gewoonte, rijkelijk uitstalde, nog al zoo tamelijk door. Zijn aanzien rees dagelijks, en dat, wijl men eiken dag al nader aan het einde der lessen, en derhalve al digter aan de Smaragden meende te komen: en toen hij, over de economische inrigtingen sprekende, zich dikwerf vergelijkend er wijze van het woord Goudmijn bediende, begon het Auditorium te watertanden van begeerte en te brullen van plaisier. Er was bijna geen houden meer aan: elke huisvader en moeder hadden reeds op de vingers uitgerekend, hoe onze Perfect, wanneer eens der Smaragden oogst rijpte, als cerste inzamelaar deszelven, ten minste op eene zesdubbele portie aanspraak zoude hebben. Het ontbrak dus niet aan aanbiedingen van allerlei soort, om hem tot: den huwelijken staat over te halen. Voornamelijk hadl zulks plaats onder de aanzienlijke klasse, als welke hier-
{==112==} {>>pagina-aanduiding<<}
door den minderen de juweelen, zoo veel mogelijk, zocht ashandig te maken.

Perfect, door zulk bestendig aanzoeken gaande gemaakt, kreeg zels ooren naar het werk. Eens had hij bemind uit zinnelijkheid, dat is te zeggen, hij had meenen te beminnen, en hij had niet bemind. Nog eens had hij bemind, en dat was sentimenteel geweest. Hij overdacht nu om voor den derden keer - en dat zou dan uit raisonnement zijn - te beminnen. Dus doende had hij gelegenheid om eindelijk eens te kunnen beoordeelen, waar of toch eigenlijk de volmaaktheid bij de liesde zat, Bovendien, Perfect kreeg zijne jaren en wilde zich, eens vooral, verstandig en bedaard, etablisseren. Hiertoe was hij dit pas des te meer genegen, wijl de jonge Abigaël, zijn overbuurmeisje, dat even zestien lenten telde, hem, door hare brandende, zwarte oogen, door hare ongekunstelde coquetterie, en door de teedere liesde, welke zij hem, van wege de Smaragden, toedroeg, als ongemeen geschikt voorkwam, om er een huwelijk van raisonnement mede aan te gaan.

Hij raisonneerde dan zoo lang over de liesde, tot dat het hoofd hem geheel omliep. De schoone Jufvrouw werd gevraagd en, door den ouden heer Levi, gretig aan hem toegestaan. Men begrijpt op welke voorwaarden! En Perfect, die wist, dat men nooit gek genoeg kan zijn, wanneer men een huwelijk, uit raisonnement voorheeft, besloot na eenig gekibbel over en weder, om aan Papa Levi's voorwaarden te voldoen en, ook nog deze opoffe-
{==113==} {>>pagina-aanduiding<<}
ring, aan de groote zaak, zich, om harentwil, te laten welgevallen.

De schoone Abigaël paste hem op in zijn lijden. Zij troostte hem en toonde zich dankbaar voor hetgene hij voor haar gedaan had. Abigaël was bij zijn slapen gaan, Abigaël was bij zijn ontwaken. Perfect zegende het oogenblik, dat hij tot het voornemen van haar te bezitten was overgegaan. Eens op eenen ochtend echter, dat hij wakker werd, zag hij Abigaël niet! en hij ontwaarde, dat hij, vier uren buiten de stad, in het midden van de Lacus Asphaltites of de doode zee lag, in eene half lekke schuit en de handen waren hem op den rug gebonden!

Perfect kon niets, van het geval voorhanden, begrijpen en vervloekte, bij voorraad, zijn droevig noodlot. Wij zullen u, zoo kost mogelijk ontvouwen, wat wij er van weten.



{==114==} {>>pagina-aanduiding<<}

Een en twintigste kapittel.

Toen de Wijsgeer, der volmaking ter wille, zich de Joodsche kerk had laten inlijven, en hij, ten gevolge van deze manmoedige onderneming, eenige weken het bed hield, hadden de heeren van Judea, die wel eens meer voor wat nieuwsgieriger doorgaan, dan anderzins de gewoonlijke bescheidenheid zulks toelaat, zich de ongesteldheid des armen Wijsgeers ten nutte gemaakt, om zijn huis van onderen tot boven te doorsnuffelen. Tot eenig voedsel hunner nieuwsgierigheid, waren hun eindelijk zijne Manuscripten in de handen gevallen. Dit was in elk ander geval de laatste gading voor heeren van soortgelijke Cathegorie geweest, maar de lust om het einde der fameuse Dictata te kennen, waaronder zij thans zwoegden, was hun aandrang in deze, Met aandacht bekeken zij derhalve alle de hoofden der Kapittels, en zagen, den inhoud met zoo veel mogelijke oplettendheid in. Daar hadden zij gevonden dat de heer Perfect bij voorbeeld nog te doceren had:

{==115==} {>>pagina-aanduiding<<}


1o.
Over de bovennatuurlijke ontwikkeling der zielsvermogens.

2o.
Over de noodige Excentriciteit der opvoedingsmiddelen.

3o.
Over de mogelijkheid van het onmogelijke en vice versa.

4o.
Over de volmaaktheid in het afgetrokkene, opgehelderd door hare wezenlijke onbestaanbaarheid.

5o.
Over den voorrang, vooral in het zedelijke van deze eeuw boven alle de vorige.

6o.
Over eenige vaste Prognosticaties van al het gene in de vorige jaren is voorgevallen: - en eindelijk

7o.
Over de uitvinding van eene geheel nieuwe soort van verrekijkers, die berekend zijn om altoos drie voeten Rijnlandsch bezijden het bedoelde voorwerp te zien.


Alle deze Hoofdstukken droegen het kenmerk van de gewone scherpzinnigheid des geleerden opstellers. Doch hoe natuurlijk was het daarentegen, dat deze loop en wending zijner geleerdheid die van Judea merkelijk tegen de borst stond, en dat hunne verwondering en verontwaardiging ten top rezen. Nah! kijk! er was geen enkel woord van goud maken, van Juweelen, van Smaragden,

{==116==} {>>pagina-aanduiding<<}

noch Topazen te vinden: en bemerkten zij eindelijk, dat geheel dit voorwenden, volgens hunne gewone uitdrukking, - slechts kwik geweest was. In volle woede ontvlamd, voeren zij tegen den armen Perfect luidkeels uit: scholden hem met alle zijne Philosophie voor eenen deugniet, voor eenen verrader, voor eenen gaauwdief uit, die hun brood at, en zich op hunne kosten vetmestte, en van wien zij niets te halen stonden. Men weet, wat de wraak der teleurstelling zij; maar wanneer diegene bedrogen wordt, wiens eenig doel dat was van anderen in de luren te leggen, kent dezelve geene palen. Korte Executie scheen den Joodschen Wijsgeeren de allerbeste. Men besloot met eenparigheid van stemmen, om den onverlaat, zoo als hij dáár lag, eenen Abyssinischen slavenhandelaar, met wien zij vele zaken deden, zoo duur als mogelijk was, in de hand te stoppen. Die speculatie dacht hun niet kwaad: men was den nutteloozen broodëter kwijt, men was gewroken en men had per saldo nog een zoet overwinstje. Om de confusie, de opspraak en het gewoel voor te komen, werd alles bij nacht en in stilte verrigt, en den Patient vooraf, een decoctum van Papaverbollen bij zijn souper toegevoerd: ook naar de gezegende uitkomst as te meten, scheen alles bijzonder goed te zijn berekend geweest.

Perfect kon niet tot bedaren komen. Ook hij had reden van klagten! wat hij leed aan ziel en ligchaam. Geregeld doordenken, hem van alle tijden zoo moeijelijk, kon hij minder dan ooit, en regt opzitten volstrekt niet. De Abyssiniër, die een medelijdend mensch was, wan-
{==117==} {>>pagina-aanduiding<<}
neer hij wist dat er met de bullepees niets goeds uit te rigten was, troostte hem zoo veel als mogelijk was. Hij zocht hem te bewijzen, ‘dat het beter is slaaf te zijn dan eene kwade vrouw te hebben.’ Maar Perfect beweerde, ‘dat hij, juist daarom, dubbel ongelukkig was, wijl hij eene engel tot zijne vrouw had: dat hij haar nooit vergeten zou, en dat hij wel wist, dat de arme bloed het geval voorhanden niet overleven kon.’ - ‘Dan mag ik u gerust stellen,’ hernam Molac, ‘want zij zelve heeft u helpen inpakken en opladen: en zij lachte, als een gek mensch, toen zij u, voor laatst vaarwel, een paar knevels van schoensmeer onder den neus wrees en u een rolletje pleisters, voor het accident in questie, in den zak stak.’

Welk een oogst van droevige overdenkingen deed zich in dat oogenblik bij Perfect op! Zou hij altoos lijden voor het goede, dat hij wilde bewerken, en dat goede nooit bereiken? De volmaaktheid speelde hem tot nu toe de eene leelijke pots voor en de andere na. Hier, - zeggen wij het maar, zoo als het waarachtig is! - hier was de groote man er bijzonder mal afgekomen! - Hij had wederom eene vrouw verloren, was wederom door zijne vrienden verraden, door zijne leerlingen verkocht, en, in den volstrektsten zin, aan de heidenen overgeleverd. Zijn tegenwoordige toestand voorspelde hem, dat hij zich altoos aan het heilige Land zou kunnen herinneren. Zeker! wanneer Jan Perfect ooit eens weder een Tractaatje over de Volmaaktheid ging zitten schrijven, het Kapittel van de Vriendschap mogt hij er ten minste wei uitlaten.

{==118==} {>>pagina-aanduiding<<}

Evenwel, toen hij eindelijk, meer bedaard, had gaan uitrekenen, wat hij in Palestina gelaten had, en hoe er anderen aldaar wel eens afgekomen waren, en toen. zijn nieuwe heer zijne wonden verzorgd en hem het hart met eenen goeden slok Palmbrandewijn gesterkt had, begon hij wederom te redeneren: en de slotsom van zijn redeneren was, dat hij, alles bij elkander genomen, nog van geluk spreken mogt, dat het niet erger met hem gegaan was, en hij er niet meer dan zijne vrouw en zijne Dictata bij ingeschoten had. Bovendien had hij thans gelegenheid om wat Arabisch te leeren, dat hem in vervolg van tijd kon te pas komen.

‘Het is waar, hij was slaaf: maar wie in de wereld is dit niet! Hij was slaaf, maar hoe velen, nog wijzer dan hij, waren nog meer slaaf dan hij! Hoe velen, beter dan hij, waren zulks niet door de gevolgen der omstandigheden, of, nog erger, door hunne hartstogten! Bovendien, zoo eens de slaaf Epictetus gelijk zijnen meester den weg der volmaaktheid kende opleiden! zoo de heer door de behoeften zijner ziele eens de slaaf van zijnen slaaf werd! en zoo door zulk een bestaan hij nog eens tot voorbeeld aan het menschdom verstrekken mogt! Welken prijs zou het niet der volmaking zelve bijzetten, wanneer door eenen verachten slaaf de menschen leeren mogten, wat hun noch vorst, noch wijzen ooit hadden kunnen leeren, wijl zij zelve dit niet wisten!’ - ‘Molac!’ vroeg hij eens na eenige dagen reizens, ‘ziet gij bij u te lande ook reeds in het verschiet de wederopstanding der dooden door middel van het Galvanismus te gemoet?’

{==119==} {>>pagina-aanduiding<<}

‘Neen,’ antwoordde Molac, het gezigt met aandacht naar een afgelegen voorwerp wendende: ‘Maar ik zie daar ginds, aan den oever van den Euphraat, eene kudde spierwitte schapen, zonder herder, weiden. Zoo wij er eens een half dozijn van stelen konden, dan hadden wij eene fraaije tering onder weg, en de vellen toe, als wij de schapen op hadden. Dit is in mijn oog de volmaaktste coup, dien ik in lang gedaan hebbe.’



{==120==} {>>pagina-aanduiding<<}

Twee en twintigste kapittel.

‘God beware ons!’ riep hem Perfect toe, zijnen meester aan land volgende. ‘Zoekt gij de volmaaktheid dan in het stelen van schapen?’

Molac, die nog liever schapen stal, dan de zedelessen van zijnen slaaf aan te hooren, keek dezen bars aan en sloop stilletjes door de struiken van het kreupelbosch henen, waar langs de kudde graasde. Hij koos in zijn idée de acht of negen vetste uit. Hij was juist bezig om eenen strik naar een derzelve te werpen, verzekerd, gelijk hij was, dat, zoo hij er slechts een bij de ooren had, de overigen wel zouden volgen: toen zich eensklaps eene krijgsmuzijk van achter de schapen heen liet hooren, en eene bende dansende Priesters en Krijgslieden met cimbalen en pauken zich vertoonden, die in statigen omgang achter de kudde den berg afkwam! Molac bleef verwonderd staan: en toen het voorste schaap Jan Perfect naderde, riep de geheele Processie als uit eenen

{==121==} {>>pagina-aanduiding<<}

adem: ‘Daar is hij! Daar is hij! Daar is onze Koning!’ ‘Meh!’ riepen alle de schapen. ‘Wat d.... r is dat!’ zeide Jan Perfect.

‘Wij groeten u als onzen wettigen Vorst en Heer, dien de hemel ons in zijne genade heeft geschonken!’ spraken de mannen van de Processie.

De heer Perfect wist niet of hij droomde, dan of hij waakte: en vroeg hun in zuiver Hollandsch ‘of zij met den kop gebruid waren?’

De Hoogepriester nam beleefdelijk zijne hand, drukte dezelve tegen zijn hart en antwoordde hem toen in eene soort van Patois Arabisch:

‘Eerbiedwaardige vreemdeling! zon, maan, sterren en al wat in den hemel rond zweeft, hebben hunnen bestendigen loop en werkkreits, maar ieder land heeft zijne bijzondere gebruiken’.....

‘Dat weet ik,’ viel hem Perfect in de rede, ‘en die niet alle even fraai zijn. Zoo heb ik, bij voorbeeld, Mijnheer! in Braband, omdat ik er te veel bier gedronken had en eenen Doctor, wien ik niet geroepen had, niet betalen kon, hem mijn eigen Corpus, dat hij opsnijden wilde, door de vlugt moeten ontstelen: wijl het daar zoo het gebruik is, dat de insolvente ligchamen de Faculteit toekomen. Zoo heb ik in Engeland moeten hangen, omdat een goed vriend mij zijn paard

{==122==} {>>pagina-aanduiding<<}

geleend had om er een singeltje op rond te rijden. Wederom in Spanje ben ik ter eere van de kerk bijna levendig verbrand, wijl zes monniken, die ik in de Marine onderwees, niet genoeg met hunne knieën sloten. In Frankrijk daarentegen, waar ik de lessen der Perfectie in gezelschap van eene zeer groote Dame van de Opera in uitoefening bragt, heb ik door het gemis van mijn beste oog moeten ondervinden, dat de onvolmaaktheid aldaar, wanneer men er niet gaauw genoeg bij is, in het natuurlijke zoo wel als in het staatkundige, dikwerf uit de volmaaktheid zelve voortvloeit. In Italië ondervond ik dat de toepasselijke wijsbegeerte er tot weinig beters opleidt, dan om zijn hoofd op eenen paal te zien steken: en dat wanneer men er datgene aan Caesar onthoudt wat den Caesars of liever der Caesarinnen, naar hare meening, toekomt, men er, achteruit op een muisvaal ezeltje zittende, de stad wordt uitgebragt. In Judea eindelijk werd ik gewaar, dat als men er de Perfectibiliteit doceren wil, men de heeren inwoners noodwendig eerst Smaragden en Topazen beloven moet, om er hun den smaak van te geven, en dat, als men er een huwelijk van raisonnement wil aangaan, men zich eerst eene zeer irraisonnabele kerkinwijding moet laten welgevallen: dat voorts, wanneer iemands Manuscripten niet in den smaak der Joden vallen, zij hem te midden van een smartelijk lijden uit zijn bed ligten en in eene lekke schuit den Lacus Asphaltites of de doode zee induwen en eenen knevel van schoensmeer tot Viaticum medegeven. - Ja, Mijnheer! ik ook heb gereisd! ik ken ook de wereld! en

{==123==} {>>pagina-aanduiding<<}

heb voor het volmakingswerkje al meer uitgestaan, dan menig een er bij staat te winnen, die er tien Tractaatjes over geschreven heeft!’

De Hoogepriester, die Perfect met twee groote oogen aanzag, had hem laten uitpraten. Het was hem niet onverschillig geweest, eens te mogen weten, welk eenen stuurman de Paralapappische Natie aan boord van hare staatshulk bekwam. Hetgeen onze Wijsgeer hem van de volmaking voorpraatte, was, voor zoo veel als hij er van verstond, hem belangrijk genoeg. Hij voelde bij zich zelven, dat er aan zijne landgenooten nog al wat te beschaven zoude zijn, en de gedachte kwam bij hem op, of welligt het lot of de heilige kudde niet een vrij goed en geschikt opperhoofd had uitgekozen?

Hij boog zich andermaal en zeide: ‘Uwe Majesteit heeft gesproken, gun mij dat ik vervolge! - Daar elk land, gelijk ik de vrijheid nam, om dáár te stellen, zijne eigene en eigenaardige zeden en gewoonten heeft, en gelijk Uwe Majesteit zulks, met deszelfs eigen en in allen opzigte roemrijk leven, bevestigt, zal het hoogstdezelve dan ook niet vreemd voorkomen, dat wij de aloude en onveranderlijke gewoonte blijven aanhouden, die namelijk, om, bij het te niet gaan onzer Dynastiën, het regt der keus om eene nieuwe te benoemen, niet aan het onverstandig noodlot, niet aan de uitkomst van woeste volksvergaderingen, noch aan den invloed van vreemde mogendheden overlaten - nemaar! in plaats van dezen, een allereenvoudigst middel gebruiken, dat

{==124==} {>>pagina-aanduiding<<}

is - het aan den onomkoopbaren reuk van den onschuldigsten aller neuzen - dien van eenen schapenneus overlaten, wie in het rijk der Paralapapappers den schepter voeren zal.

‘Eene kudde van spierwitte schapen,’ vervolgde hij, van alle tijden tot deze dienst gewijd, moet namelijk in soortgelijke gevallen de keus des volks besturen. Voor het opgaan der zonne, treedt de statelijke omgang, onder het luiden van alle de klokken des lands, de muzijk der geestelijkheid en des krijgsstands, het hart opdreunen onzer gebeden en gezangen, de hoofdpoort der residentie uit, om het even waar naar toe, overal rondzoekende en de heilige schapen devotelijk voor zich henen weidende: en zie dan! het eerste eenoogig menschelijke wezen, voor welk op dezen, somwijlen zoo langen dag, het voorste der heilige schapen blijft stilstaan en hem bereikt - deze is Koning! hij moge dan zijn wie hij zij! hij zij inwoner, hij zij vreemd, hij zij in het purper der grootheid geboren, os in den schoot der armoede opgevoed; hij zij van de noodige vermogens voorzien om eene kroon te torschen of slechts bevoegd om aan de roeibank geklonken te worden! - En daar het schaap u uitgekozen, u tot koning geroken heeft, en gij, dank zij uw onberekenbaar geluk! slechts één oog over hebt, zoo zijt gij Koning, Sire! onze Koning, en moet gij zulks volgens onze grondwetten blijven, hoe gek uwe Majesteit dan ook zijn moge. Séla! Séla! Séla!’

{==125==} {>>pagina-aanduiding<<}

‘Séla! Séla! Séla!’ riep de geheele Processie.

‘Meh! Meh! Meh!’ blaatten de heilige schapen.

Jan Perfect liet het zich gezeggen, om Koning van Paralapapap te worden. Hij kon echter niet nalaten om aan te merken, ‘dat, wat men dan ook wilde, de schapen niettemin in dat land de volksstem uitmaakten. En oorzaak en uitwerking overwegende en combinerende, kwam het hem voor, dat de volksstemmen overal eene groote overeenkomst met elkanderen hebben.’

Perfect nam de hulde zijner onderdanen aan en liet zich kroonen. De kroon stond hem goed gelijk aan alle nieuwe koningen, doch voornamelijk op de dikke Minerva-pruik: en toen men, bij gebrek van beter, hem, op eenen omgekeerde ijzeren pan, dat een ridderschild verbeelden moest, op de schouders der vier sterkste en pootigste kamerheeren opgeheven, den volke voorstelde, riep het volk uit eenen mond, dat hij de schoonste Majesteit was, die men ooit gezien had, en noemde hem bij handgeklap Jan Schoongezigt. En hieromtrent kon hij des te gemakkelijker van de opregtheid zijner Natie overtuigd zijn, wijl zij toch zijnen heer voorzaat, die in 's hemels toorn doof en stom geboren was, Cicero den tweeden genoemd hadden.

Zijne Majesteit reisde zijne staten door. Hij vond overal een goedaardig, stil, vroom en gelukkig volk, maar nog in de eerste ruwheid der onkunde gedompeld. Alles lag

{==126==} {>>pagina-aanduiding<<}

er nog in den zoeten slaap der Natuur. De eerste behoeften der Maatschappij waren vervuld, de tweede ontbraken grootendeels. Kunsten en wetenschappen waren zelfs bij naam onbekend. Evenwel men voelde wat men genoot en datgene niet wat ontbrak: of om de taal der wijzen te spreken, men ontbrak niets, wijl men het overtollige wist te ontberen. ‘Hier zal ik met de volmakingsbijl eens frisch mogen inhakken!’ zeide Johannes Perfect, en hij spoog in zijne handen van plaisier.

‘Het eerste, waaraan wij hier te denken hebben,’ zeide hij tegen zijnen Groot-Vizier, ‘is de Nationale Educatie!’ - ‘Dat spreekt van zelf!’ zeide de Groot-Vizier, die, voor den eersten keer van zijn leven, het woord van Educatie hoorde noemen.

‘Maar hoe zal de Educatie begonnen worden?’ herdacht Perfect, ‘daar niemand hier iets van de Educatie weten kan?’ - ‘Men zal hier dienen te werk te gaan, gelijk koning Alfred deed,’ antwoordde Perfect zich zelven.

‘Dat zal voorzeker het beste zijn:’ hernam de Vizier, ‘maar, Sire! hoe deed die?’

‘Die groote man leerde eerst zelf, om daarna anderen te kunnen leeraren: en de handen, die koningen verslagen, die volken overwonnen en te onder gebragt hadden, schaamden zich niet, volgens het zeggen zijner Historie-Schrijvers, om de Elementen der eerste weten-
{==127==} {>>pagina-aanduiding<<}
schappen te gaan opdoen, en, bij elke fout van eenig gewigt, zich zelven de behoorlijke portie plakken te laten toetellen.’

‘Dan beklage ik Uwe Majesteit!’ lette de Groot-Vizier op: ‘vooreerst om de plakken, welke zij ontvangen zal, ten tweede daar hoogstdezelve, voor dedommagement derzelve, evenwel niets leeren zal.’

‘In mijn land,’ sprak de Majesteit, zijne waardigheid weder opnemende, waar hij die gelaten had, en zijnen Minister overzijde aanziende, ‘in mijn land zal provisioneel niemand plakken uitdeelen dan ik. Ik zelf zal diegenen leeraren, van wie anderen wederom zullen te leeren hebben: en zoo, hierdoor, mijne vergelijking eenigzins mank loopt, het is vooreerst, omdat alle vergelijkingen mank gaan, en ten tweede, wijl ik anderzins geene gelegenheid had om u van Alfred den Grooten te spreken.’

‘Dat waarlijk jammer zoude geweest zijn!’ antwoordde de Groot-Vizier, die, in zijne hoogstnatuurlijke eenvoudigheid, nog minder dacht dan hij in der daad wel zeide.

En nu ging er een koninklijk gebod door het gansche Rijk uit, om de verstandigsten van het land in de Hoofdstad bijeen te roepen. En zulk een gepast gevoel had deze hoe zeer eenvoudige Natie van hare zielsvermogens, dat, binnen weinige dagen, alle de inwoners van het rijk zich in de Hoofdstad zamen vergaderd vonden.

{==128==} {>>pagina-aanduiding<<}

‘Dat kan niet! dat kan niet!’ sprak de Koning, die het, van wege de benaauwdheid, door zoo vele duizenden van nieuwe ademen aangebragt, in zijn Paleis niet houden kon en de vlugt op het dak genomen had. ‘Wanneer er zoo onbeschoft veel verstand in mijn land aanwezig is, dan zit er niet anders op, dan om door het lot te laten beslissen, wie de allerverstandigsten onder dezen allen zijn zullen, en de rest weg te zenden. Ik kan toch waarachtig, ten faveure van de volmaking, niet wel met de katten in de goot gaan slapen.’

Twaalf leden werden derhalve uitgeloot. Dit zouden dan de verstandigsten zijn. Doch benijders, gelijk men er overal aantreft, beweerden ‘dat de reden, waarom deze twaalf wel eens niet de verstandigsten zijn konden, daarin bestond, dat eene keus uit zoo vele menschen, waarvan de meeste pas half wijs waren, door het lot te laten doen, zoo veel was als zich bloot te stellen, om juist de geksten uit de geheele Natie tot hare voorlichters te krijgen: hetwelk, meenden zij, slechts in een enkel geval als geschikt zou mogen aangezien worden: wanneer men namelijk voor had, om de geheele Natie nog gekker dan ooit te maken.’

Dit raisonnement had kop noch staart. Heeren Critici hadden eerst moeten betoogen, ‘dat niet alle de Paralapapappers schrandere lieden waren:’ iets dat toch zoo wel onder de possibilia behoorde, als dat zij allen Paralapapappers waren: en dan secundo, ‘dat uit die verstandigen niet juist de allerverstandigsten door het

{==129==} {>>pagina-aanduiding<<}

lot hadden kunnen gekozen worden,’ iets wat toch ook zoo mogelijk was, ‘als dat alle de Paralapapappers verstandig waren: dat wederom zoo mogelijk was als het onmogelijk scheen, en daarom hoogst waarschijnlijk was.’

Kortom, de Koning koos zich twaalf groote mannen, waarvan hij zoo vele schoolmeesters wilde maken, bestemd om het volk tot de volmaaktheid op te leiden. Zijne Majesteit liet er zich eene ivoren plak op draaijen en ging aan het doceren.

‘Het eerste, wat zich natuurlijkerwijs aan den mensch vertoont,’ zeide hij, ‘is de beschouwing van de Natuur. Het overwegen derzelve,’ vervolgde hij, ‘leidt ons als van zelven hiertoe op, dat het de Natuurlijke Historie is, uit welkers bespiegeling en toepassing zich de aanstaande regeneratie van ons geslacht laat uitleggen. Immers, daar groote uitwerksels niet kunnen gezegd worden nog grootere uitwerksels te beloven, dan nadat men het vooraf in de bestudering derzelve zoo ver eens is, dat men, na hare ontwikkeling van nabij te hebben gade geslagen, uit dezelve per Analogiam de werking van alle de vooraf gescruteerde kiemen in hare onmisbare destinatie ter volmaaktheid heeft nagegaan, kan men, eigenlijk genomen, niet zeggen, dat men nog iets voor de Perfectibiliteit gedaan heeft. - Ik geef, Mijneheeren!’ besloot onze groote man, ‘deze mijne eerste voordragt, uit welke alle andere moeten voortvloeijen, even daarom eene zoo eenvoudige wen-
{==130==} {>>pagina-aanduiding<<}
ding, op dat dezelve te meer aan uwe vatbaarheid zoude evenredig zijn. Ik twijfel niet of gij allen verstaat mij?’

‘O Ja! O Ja! O Ja!’ riepen de twaalf koperkleurige Schoolleeraren te gelijk uit. En het sprak van zelve, dat zij er vooral niet meer van verstonden dan Perfect zelf.

Al, wat zich in de drie rijken der Natuur opdoet, werd derhalve in Paralapapap met zoo vele inspanning overdacht als met geestdrift aangevoerd. Om met het dierenrijk te beginnen, de Hippopotamus bij voorbeeld, welke nimmer in die gewesten viel, en waarvan men dus, naar den mensch gesproken, had kunnen denken dat het Paralapapappische Opvoedingsplan nog niet veel mede uitstaande had, werd zoo uitvoerig gedoceerd, dat de Heeren leerlingen dat wonderbeest binnen zes weken zoo goed kenden als hunne eigene famille. Van den Leviathan en deszelfs zedelijke toepassing, werden ook geheel zoete dingetjes gezegd, en de Mahmoud, welke als geheel uitgestorven en dus van een dubbel nut ter beschouwing en overweging was, werd lang en breed behandeld. De Heer Perfect had hierbij het genoegen, van zijne nieuwe discipelen, hoofd voor hoofd, te kunnen bewijzen hoe het in het groote plan verordend lag, dat zijlieden donker bruin van kleur zijn en lang zwart pittig haar dragen moesten, waarvoor hij de luchtgesteldheid, de graden van breedte en hunne niet verre afgelegenheid van zee gepast en schrander aanhaalde, en zulks met nog des te gelukkiger klem en gevolg, wijl toch de be-
{==131==} {>>pagina-aanduiding<<}
woners van Afrika bijna op gelijke breedte met hen, maar aan de roode zee gelegen, gekroesd haar droegen en pikzwart waren: waaruit dan ook noodwendig volgen moest, dat zij voor de Volmaking, als ware het, uitgekozen waren. Overtuigd van deze en soortgelijke grondwaarheden, ging men tot het behandelen van andere niet min gewigtige over. Het Steenen- en Plantenrijk kreeg ieder zijne beurt. De Heer Perfect wist Apodectisch aan zijne Schoolmeesters voor te houden, ‘hoe noodig het geweest was, dat de goede Natuur de steenen had uitgekozen om in den grond, de boomen en andere plantgewassen daarentegen, om op denzelven te groeijen.’ Hij wist hun met diep verstand en onder de fraaiste voorbeelden aan te toonen, ‘wat het zoude in zich hebben, wanneer men, stel eens! in plaats van meikersen niet dan knikkers in zijne maag kreeg: en wanneer de koeijen het gras zoo diep hadden op te delven als het Parisch marmer gewoonlijk lag.’ - En daar onze Wijsgeeren uit alles wat is, hunne bewijzen weten af te leiden, dat alles zoo en niet anders zijn moest, wist de Heer Perfect alles zoo treffend op zijn Hoofd-Argument t'huis te brengen, dat het een lust was om hem te hooren spreken en om hem te zien manoeuvreren.

‘Vrienden!’ zeide hij, ‘uit deze kleine maar zeer heldere voordragt, die u in staat stellen kan om de drie rijken der Natuur grondig te beoordeelen, en welkers verdere beschouwing de basis van ons regeneratief op voedingsplan moet opleveren, ziet gij, met slechts geringe aandacht, de menschelijke Volmaking even als

{==132==} {>>pagina-aanduiding<<}

de zon aan de kimmen opdagen. De Natuur had de volmaaktheid in hare eigene werken niet half en half laten doorstralen, zonder onze bijzondere volmaking tot haar bijzonder doel te hebben. Waarom toch zoude het gras boven op onze weiden en niet zes voeten onder dezelve gevonden worden, waarom zouden de krieken aan de boomen hangen en waarom zou de Mahmoud het grootste dier hebben moeten zijn, dat ooit geschapen was, zoo niet de Natuur, in hare wijsheid, aan ons menschen, voor wie alleen, gelijk gij weet, de geheele wereld geschapen is, niet had willen aan den dag leggen, dat wij tot alles wat vernuftig, tot alles wat grootsch, derhalve tot alles wat volmaaktheid ademt bekwaam zijn: dat derhalve die volmaking in alles ook het doel zijn moet, waarnaar wij onze pogingen hebben aan te wenden. Zij moet bij alle de takken van wetenschappen, ons, in het verschiet, als tot wit verstrekken, waarop wij groote mannen met onze wijsgeerige windbussen hebben aan te leggen: even als de nijvere bijen uit alles slechts het fijnste, het edelste kiezen, het eenvoudige, het alleen nuttige daar laten, hebben wij slechts haar voorbeeld te volgen, zonder dat wij ons de moeite behoeven te geven, van alles in zijne smaldeelingen te bevatten, wijl toch bij groote geniën, gelijk wij met ons dertienen zijn, het bevatten van het kleinere schoone, het gevoel van het groote nuttige als van zelve involveert.’

De Heer Perfect onderhield vervolgens zijne jonge lieden over alle de proeven, die tot op dien tijd in het vak

{==133==} {>>pagina-aanduiding<<}

der Natuurkunde gemaakt waren. Het is waar, hij kon hun de Elektriseer-Machine noch de luchtpomp zoo duidelijk niet voorstellen, als of zij dáár voor hen stonden, doch, den aard der Heeren Schoolmeesters in oogenschijn genomen, scheen het in der daad dat zij het met datgene, wat zij er thans van begrepen, zeer wel stellen konden. Dus ook was het met de wiskunst en alle derzelver onderdeelen gelegen. Ook hierin hield Perfect zich met geene drooge Demonstraties op, welke den kostelijken tijd, tot nog zoo verre volmaking hoogst noodzakelijk, roekeloos verslinden mogt. Hij begon met de Heeren zoo duidelijk, als hij slechts zelf kon, aan te toonen, dat de regte lijn de kortste weg tusschen twee gegeven punten was, en bewees hun dit peremptoir door het voorbeeld hunner eigene lange neuzen. Voorts verzekerde hij hun op zijn woord van Philosooph, dat het quadraat op de Hypothenuse zoo groot was als die op de twee andere lijnen te zamen genomen, en verzocht hun zulks als bewezen toe te staan: waartoe die Heeren dan des te gereeder overgingen, wijl zij voor de eerste reis deze vreemde woorden noemen hoorden. Van de stelkunst verzekerde hij hun allervriendelijkst, dat zij het als eene eeuwige waarheid konden aannemen, ‘dat wanneer vijf x minus b gelijk aan a plus vier x is, alsdan noodwendig volgt, dat vijf x, minus vier x, gelijk aan a plus b, of wat hetzelfde zegt, dat x gelijk aan a plus b is,’ en daar zij hier volstrekt niets tegen hadden, en het zich even zoo gemakkelijk liet van buiten leeren, als wat ons, in de vroegste jeugd, over de erfzonde en de Roomsche mis, door de Heidelbergsche

{==134==} {>>pagina-aanduiding<<}

Kerkvaderen, toegevoerd wordt, en wat in alle deze Compendia over de Natuurkundige, Wijsgeerige, Geschied-, Aardrijks- en Wiskundige Vrageboekjes, met zoo veel smaak als oordeel en duidelijkheid is zamengeraapt, liep ook dit werk allergezegendst af, en konden heeren Schoolmeesters zich beroemen, dat zij, ieder naar zijn respectief departement, met een schat van geleerdheid terugkeerden - waaraan zij wat hadden.

‘Als de Heeren dat op hadden,’ zeide de Heer Perfect, die zich waardiglijk wist uit te drukken ‘dan konden zij meer krijgen! men zou dan tot de Elementen van zedeleer, van Geneeskunde, van Regtsgeleerdheid, van Sterrekunde en verdere Snuisterijen overgaan. Daar de magen der Paralapappers nog zwak waren, raadde hij provinfioneel zich bij Meetkunde en Algebra te houden. Goede gronden,’ dacht hem, ‘deden alles af.’

Dat dachten de Heeren Schoolopzieners ook, die wat moeite hadden en wat pijn uitstonden eer zij de Definities binnen kregen. Doch als men nagaat, wat de Heeren thans reeds van den Heer Perfect geleerd hadden, en hoe schoon zij nu op den weg gebragt waren, om dagelijks nog verder te komen, kan men ligt bevroeden welke mannen het met der tijd stonden te worden. Ook vonden zij zich zelven in staat om tot het doceren van anderen over te gaan, die, wijl zij dan voorloopig denzelfden graad van wetenschap nog niet aanstonds konden bereikt hebben, tot zoo lang in de tweede rangschikking van Schoolmeesters voor wederom andere Scholieren wer-
{==135==} {>>pagina-aanduiding<<}
den geplaatst, of, gelijk men het daar noemde, in het tweede Nommer van Talenten t'huis behoorden; en leerden deze op hunne beurt wederom eene andere smaldeeling, welke daarom onder het derde Nommer geacht werden te zijn, tot dat hun allen, behalve de eerste, die reeds daar ter plaatse waren, successive, door hunne verdiensten eene plaats opwaarts kon worden aangewezen, en zij eindelijk allen in Numero een konden geplaatst worden.

Wanneer men hierbij gadeslaat wat de bevoegdheden dezer eerste Schoolopzigters konden zijn, daar men in principio heeft ingezien, wat reeds die van den grooten Schoolinrigter zelven waren, is het ligt te bevroeden, van welk allooi de talenten van den tweeden en daarna van den derden rang moeten geweest zijn! Alles was evenredig: dat is: alles was evenredig schoon en bewonderbaar. Perfect, die den uitslag overkeek, was, tot diep in zijn hart, van vreugde geroerd. ‘Dat is mijn werk!’ zeide hij, ‘en zoo raken wij toch eens het groote werk aan boord!’ Eene zaak evenwel baarde bij hem opmerking. Hij was tevreden van alle de geleerde Klassen: maar hetgene hem, bij deze kinderen der Natuur, hinderde, het was, dat, zoo eenvoudig weg, als zij geleerd hadden, zoo eenvoudig weg ook zij wederom anderen leeraarden. Het scheen in der daad als of zij menschen zonder aanzienlijke kunde of talenten geweest waren. Dit had geen voeg. Met te veel regt begreep Perfect, hoe het edel gevoel des Talents de plaats van het Talent zelve dikwerf vervong, om niet verzekerd te zijn, dat zonder het

{==136==} {>>pagina-aanduiding<<}

eerste, dit laatste niet bestaan kon. Hij lag hun dan voor oogen hoe, van ouds her, hoe, gelijk hij zeide, van de tijden der Meden, der Perzen en andere bovenlanlanders af, de Schooldienst zonder eene behoorlijke dosis van Schoolvosserij zoo min bestaan kon als een welgeregelde Staat zonder een geschikt aantal verdedigers. Hij sprak hun van het verheven doel hunner voorbeschikking, in de zedelijke wereld, van hunne waardigheid, van het Decorum! Hij leerde hun het langzaam en deftig spreken: het taaiachtig uitrekken hunner woorden in de holle keel: het scheelachtig verdraaijen hunner oogen, en hoe zij hunne gebaren als molenwieken, bij een matig koeltje, hadden te vormen. Hij toonde hun aan wat dit alles afdeed om den onderhoorigen achtbaarheid in te boezemen, der waarheid klem bij te zetten, de overreding te bevorderen en de volmaking te gemoet te komen. Hij bewees hun hoe dikwerf, alleen door het gepast verdraaijen van een linker of regter oog, daar het hart des toehoorders zelven van omdraaide, of, door het behoorlijk uitvallen met de volle vuist op den ongeloovigen tegenstrever, argumenten smakelijk gemaakt waren, tot welkers betoog de spreekkunst van eenen Cicero zelven, anderzins zoude te kort zijn geschoten: en daar, volgens ons verstandig spreekwoord, het oog het zijne ook hebben moet, en heeren Schoolonderrigters dus hunne waardigheid met luister te ondersteunen hadden, wilde hij, dat zij zich allen, ten minste eene halve Minerva-pruik aanschaften, en hunne Japonnen op zijn Militairs trousseren zoude.

Schoon was het Coup d'oeil, toen dit Corps voor het

{==137==} {>>pagina-aanduiding<<}

eerst in massa ten hove verscheen. Doch het hart van Perfect, hoe zeer het eenigzins aan uiterlijke praal hangen bleef, zweefde met nog meerder en waar genoegen over de vorderingen henen, welke zijne inrigtingen, en dat binnen zoo kort eenen tijd, in dat gezegende land, te weeg gebragt hadden. Overal waren dezelve zigtbaar! Men hoorde niet anders dan spitsvinnige questies onder de inwoners van Paralapapap voordragen, hunne vernuftige geleerdheid onderling uitstallen en schrandere twistgedingen met elkanderen voeren, waarvan de onbeduidendheid het hoofdvoorwerp, de onverstaanbaarheid altoos het hoofdattribuut, en de onoplosbaarheid het voorname doel zijn moest. Ook ging men nooit aan het onderzoeken van deze of gene zoogenaamde grondwaarheden of van nieuwe uitvindingen, zonder het vooraf hieromtrent stilzwijgende eens te zijn, dat het nut, daaruit voort te komen, altoos slechts als een tweede voorwerp zoude aangemerkt worden, en men van het betoog maar zoo veel bezigen zou, als voor het oog diende, wijl het toch, gelijk men destijds in het rijk van Paralapapap verstond, in de Wijsgeerte even als in de kinderspelen, bij ons minder om de knikkers dan wel om het spel te doen was. Meetkunde en Stelkunst werden in dagelijksch gebruik gebragt, en wat men er van wist op alles, mis of raak, toepasselijk gemaakt. Wanneer men, bij voorbeeld, van iets sprak, wat grooter dan het andere was, of schuins stond, werd het nooit anders dan de hypothenusis genaamd, en zoo behulpzaam was dan soortgelijke Methapora, dat dezelve zich zoo wel tot een' groot' heer, die voorover of achterover ging, als tot een boerengemak uitstrekte.

{==138==} {>>pagina-aanduiding<<}

In de pleitzaal werd alles volgens a plus b minus c afgehandeld, en menig gedetineerde, die slechts a plus b gestolen had, en met eenen warmen rug plus een brandmerk zoude vrijgekomen zijn, werd ter dood verwezen, opdat de regters hunne schranderheid zouden kunnen uiten, van hem, door minus zijn hoofd, tot den dood te veroordeelen. De ouders droomden niet dan van de volmaaktheid der opvoeding, en daar zij intusschen hierbij hunne eigene opvoeding nog bij te droomen hadden, droomde menig huwelijkspaar zoo lang tot dat het geregeld denken nimmer wederkwam. De Exaltatie der begrippen deed de wonderlijkste en schoonste der uitwerkingen: en de heer Perfect, die alles vooraf wist te berekenen, zag reeds wat het facit worden moest. Alles voortreffelijks in der daad beloofde zulk een land, waar de liefde zelve de taal der geleerdheid aannam: waar de jonge lieden zelve alles wat zij van de Bovennatuurkunde leerden - en dit was zeker geene kleinigheid! - aanwendden om hunne hartsdriften gaande te maken en zich onderling van hunne genegenheid te verzekreen: en waar reeds de straatjongens, om de verschillende meeningen omtrent de werking der monades of stofdeelen van den grooten Leibnitz elkanderen verstaanbaar te maken, elkanderen duchtig het stof uit den mantel sloegen.



{==139==} {>>pagina-aanduiding<<}

Drie en twintigste kapittel.

Dusdanig was de staat van Paralapapap, nadat Jan Perfect slechts zes maanden op den troon gezeten was geweest. En men begrijpt hoe dit gelukkig slagen zijner pogingen hem aanzettede, om het groote plan eener algemeene Perfectibiliteit door te zetten. Hij zwom thans als een vischje in frisch water! En intusschen dat hij verdere opstelletjes voor zijne jeugd in orde bragt, en de benoodigde Prentebroekjes vervaardigde, waaruit zijne Elèves alle de nog overgeblevene Studies, volgens den tegenwoordigen trant, al spelende, al wandelende of op zekere plaats zittende, leeren konden, wierp hij zijne aandacht op de verdere voltooijing van den Staat zelven. Ligt te begrijpen is het, dat, ter bijzondere opluistering van het opvoedingsplan, vooral dat van het oprigten eener Akademie in zijn hart opwelde. Dit echter moest hij voorloopig, en dit zoo lang ten minste, daarlaten, tot dat de min of meer noodige Ingrediënten eener Universiteit, Professoren en Studenten namelijk, zouden

{==140==} {>>pagina-aanduiding<<}

gevonden zijn. De heer Perfect evenwel, die combineerde, viel op het begrip, of niet wel de lust tot geleerdheid zelve, der bevolking van zijn rijk zou kunnen bevorderlijk zijn. De geprojecteerde oprigting eener Akademie verstrekte hem dus tot aanmoediging, om zijn volk, overal, bij openbaar afkleppen, bij Publicatie en Affictie tot het ernstig inspannen hunner prolifieke vermogens aan te manen, ten einde daardoor het aantal der nieuwe Studenten zoo ras mogelijk te vermeerderen. En hoe zeer men niet altoos ziet dat de heilzame vorderingen eens zorgvollen Monarchs, vooral wanneer dezelve wat naar het zonderlinge overhellen, met de gehoorzaamheid des volks allezins overeenstemmen, had zulks hier echter plaats. Alles, jong en oud, de teedere zoo wel als de gebiedende Sekse, beijverde zich om den heer Perfect gelukkig te maken, dat is om hem in zijne groote plans manmoedig bij te staan. En nooit had men zulk eenen ontzettenden hoop bedelende jongens in Paralapapap aangetroffen, dan nadat onze Wijsgeer zijne, door geleerdheidszucht meer nog dan door liefde, aangespoorde onderdanen, tot het vervullen zijner Akademie zoo hartig aangemaand had, om dus doende, de bevordering van Populatie, wetenschap en welvaart te vereenigen.

Intusschem dat de jonge bedelaartjes tot voedsterlingen van Minerva en bewoners van deszelfs heiligdom opwiessen, vond de Heer Perfect oorbaar, om zich met wakkeren moed op den landbouw toe te leggen. Onze Wijsgeer, altoos bezorgd, nog meer voor de eer dan voor het nut der zijnen, had in de Studiën en derzelver al-
{==141==} {>>pagina-aanduiding<<}
toos volmaakte gevolgen, wel is waar, den eersten aandrang tot zijn werk gevonden: doch wat nood, wanneer het goede, hoe schuins, hoe averegtsch, hoe schotsch dan ook, slechts te weeg gebragt worde, daar het kwade overal van zelf en ongemerkt binnen sluipt! Onze landsman had, uit Bertuchs onsterselijk kinderboek vernomen, dat de openbare leerzaal van zijnen voorganger Plato, van een zwaar bosch van Peppel-, Laurier- en Palmboomen omringd en beschaduwd was geweest, onder welks nooit verwelkend groen hij gewoon was zijne leerlingen al die onsterfelijke lessen voor te dragen, die zijnen naam vereeuwigd hebben. Perfect kon niet wel minder zijn dan zijn doorluchtige voorzaat en hij plantte bij voorraad ook boomen, om er daarna Akademies of leerzalen onder op te rigten. Het ging met dit plan gelijk met zoo veel andere, l'appétit vient en mangeant, en den Staat werd, gelijk zoo dikwerf elders, door de goede gevolgen eener daad, die welligt in principio zoo beredeneerd niet was, als de hovelingen dezelve voor groot en edelmoedig wilden doen doorgaan - alles naardat zij in het werk geinteresseerd waren! - dat nut toegedacht, waaraan in den beginne niemand, de Vorst zelf niet, gedacht had. Van boomen voor de Akademie ging men over tot alle andere boomen, en men zag binnen kort in het gansche land bijna niets dan kleine Studentjes en versch geplante stekken.

Daar het den heer Perfect echter eensklaps in zijne schranderheid aanwaaide, dat de Natuur in derzelver keus omtrent al datgene, wat aan elk land het beste voegde,

{==142==} {>>pagina-aanduiding<<}

of slecht geraden was geweest of zich dikwerf ellendig vergiste, en het dus voor hem, grooten man, weggelegd was, om zulks te verbeteren, begreep hij, dat, op zeven en twintig graden, de Dadel-, de Olijf- en de Broodboom geene geschikte voorwerpen van cultivatie waren, en dat dezelve zoo ras mogelijk door boomen uit het Noorden moesten vervangen worden, al ware het dan maar alleen van wege hunne meerdere schaduw - iets, waarachtig! aan welk, bij zulk een brandend klimaat, de arme Natuur in hare sukkelachtige onnoozelheid nimmer, zoo het schijnt, gedacht had! In aller ijl werden dus overal boden henen afgezonden om Eiken-, IJpen-, Beuken- en Dennenzaad in koudere gewesten te gaan opkoopen. En opdat men niet te laat komen en het eene werk het andere niet verdringen zou, begon men dadelijk met het hakken en uitroeijen der inlandsche boomen: en in den tijd van drie maanden stond geheel Paralapapap daar, zoo kaal voor zijnen Vorst, als een land, waarin een grootmoedig nabuur het genot des vredes door de weldaden des krijgs zoude ingevoerd hebben. Men kon echter niet zeggen, dat hierdoor de koelte merkelijk bevorderd was: onverdragelijk integendeel was de hitte dit jaar, en de middelen tegen dezelve waren verdwenen!

Eindelijk kwamen de Noordsche boomzaden aan. Doch men had er in den eersten tijd nog weinig van te wachten, en toen men daarna zag dat er niets van opkwam, dacht men wel eens of het niet beter ware geweest om de uitroeijing der boomen nog een poosje uit te stellen.

{==143==} {>>pagina-aanduiding<<}

Dit was echter nu te laat! en wat te laat is mag niet meer in aanmerking komen, wanneer men eenmaal naar het groote wil - of men komt er nooit! Ook was men thans zoo sterk bezig met de Economie of Huishoudingkunde der Planten en Veldgewassen, die Paralapapap in stede harer Maïs, harer Maniok en Pompelmoezen moest voortbrengen, te organiseren, dat men, in het verlangen, van, binnen kort, aan de meer voegzame doperwtjes, de smakelijke snijboonen, de zoete knollen, de Bosdorper appelen en de Aalsmeerder aardbeziën zijn hart eens helder op te halen, vergat, dat men voor dien tijd, van hitte, kon weggesmolten of, door den honger, uitgeteerd zijn. Immers, daar het de gewoonte der Reformateurs is, om, kortheidshalve, de duurbetaalde en schadelijke lessen als non avenus aan te zien, wijl men anders, door de lessen, het doel zelve, uit het oog verliezen zoude, had men wederom de oude Cultuur verstandelijk daargelaten, als wel verzekerd van het goed gelukken dezer nieuwe. - En in der daad, de heer Perfect had getoond, dat hij geen der minste Speculateurs was, als die niet gewoon zijn van de twee ondernemingen, slechts eene te zien vlakschieten. Immers wat hij in de boomen had misgezien, toonde hij aan in de vruchten zoo veel beter te hebben gecalculeerd. Niets kwam ooit zoo overheerlijk voort als de Noordsche tuinvruchten op den Paralapapappischen grond! In het midden van Holland zelve, had men geene zachter dopërwten, geene malschere salade, geene sappiger knollen, geene geuriger aardbeziën, geene meer verkwikkende appelen kunnen proeven. En, zoo eens Lucullus verstond, dat hij de

{==144==} {>>pagina-aanduiding<<}

heerlijkste overwinning op de inwoners des Pontus behaald had, door zijn Vaderland met de griffels van den Kersenboom te verrijken, zeker geenen minderen roem had onze Perfect thans bij zijne nieuwe landgenooten te oogsten. - Doch wijl tot nu toe niets geheel volmaakt in de wereld is, en wijl Perfect, hoe nabij dan ook, echter nog aan het zoeken was, wilde hier het geval, dat de leveranciers van onzen goeden vriend van meening geweest waren, dat hij, in plaats van eene geheele bezending tuin- en veldzaden, slechts om proeven gezonden had; zij hadden dus, met verzoek echter, van verdere gunst en recommandatie, zoo veel slechts van het gevraagde gezonden, als, op zijn best genomen, noodig was om er op 's Vorsten tafel, nu en dan, een klein assiët van op te dragen! - Schoon nu de Paralapapapsche burgers, die somwijlen eens een wandelingetje deden, om de Hollandsche vruchten te zien opwassen, en wanneer dezelve op 's Vorsten tafel verschenen, altemets eens aan het venster kwamen staan, om te zien, hoe zij er gestoofd uitzagen, - zich beroemen konden dat dezelve welig bij hun tierden, en zeer apparentelijk, in het vervolg, een heerlijk product, ook voor hen, stonden op te leveren, scheen het echter geschapen, dat de goede menschen, eerst van den honger overmand, op den rug liggen zouden, eer dat zij zich aan dezelve zouden hebben zat gegeten.

Eenig gemor gaf dit bij het volk: want groote mannen hebben opgemerkt, dat niets de nog onzekere volmaaktheid meer tegenwerkt, dan een zeker ongemak, welk

{==145==} {>>pagina-aanduiding<<}

men gewoon is gebrek aan eten of hongersnood te noemen. Doch Perfect was hier naauwelijks van onderrigt, of hij begreep dat, bij het groote gevoel van algemeene verbetering, niets geschikter was dan om de aandacht slechts op eene andere soort derzelve te vestigen. Hij meende, in zijne wijsheid, dat bij eene Natie, die eene misrekening in zijne erwten heeft ondergaan, de verbetering des Militairen staats en die van haar Zeewezen boven alles in aanmerking komt. Weelderige, dikgebuikte, zwaargemeste en hierdoor vadzige lieden, wist Perfect, dat voor geen werk van eenige inspanning vatbaar waren: hij besloot dus hieruit, als een echt Philosooph, dat, hoe minder men at, hoe diepzinniger dat men denken en hoe krachtdadiger dat men handelen kon. De Paralapapappers bevonden zich in die gelukkige omstandigheden: men ging dus tot het volvoeren van de verdere plannen des grooten mans over: en de militaire reformes zouden onder dezelve vooraan komen.

Perfect had van zijne naburen, stille, vreedzame en zwakke volkeren, weinig te duchten, en eene andere legermagt dan die, welke, met bamboezen gewapend, voor des Konings verblijf de wacht hield en op rommelpotten de trom roerde, wanneer het naar derzelver meening middag of middernacht was, en dan bij groote staatsie van ommegangen, van Vorstelijke begrafenissen, teregtstellingen van boosdoeners, enz. te voorschijn kwam - scheen in zijne Staten niet vereischt. Dit alles, zoude men zeggen, geleek eenigzins naar eene volmaakte inrigting: geen volk toch is zoo volkomen gelukkig als

{==146==} {>>pagina-aanduiding<<}

dat, welk geene Soldaten behoeft! Doch dit geleek niet met al naar de volmaaktheid van Jan Perfect! Hij had plans in de Tactieke, die hij nog niet ontwikkeld had, doch welke, zeide hij, eenig in hunne soort waren: en wie geloofde Jan Perfect niet gaarne! Ook had de groote man van de Stoepjes van zijne Vaderstad alles te wel afgezien, om niet van nieuwe en groote denkbeelden in dat vak zwanger te gaan. Dezer schitterende tooi, krijgshaftige houding en gezwinde manoeuvres waren vooreerst de voorbeelden, die hij den zijnen ter navolging aanbood: en schoon hij voorloopig geene kans zag, dat hunne bamboezen stokken in snaphanen zouden kunnen herschapen worden, behaagde het hem echter om hen bereids in dat wapen te oefenen en hun de benoodigde vaardigheid in te scherpen, ‘want,’ zeide hij, ‘wanneer zoo dikwerf, onze schoonste inrigtingen op conditionele omstandigheden gebaseerd zijn, die of nog lang te wachten zijn, of, wat nog aardiger is, die welligt nimmer gebeuren zullen, dan weet ik waarachtig niet, waarom mijne Paralapapappers de behandeling van het schietgeweer niet even zoo goed zouden mogen leeren, al kregen zij dan ook in lang nog geen snaphaan in het oog, of welligt nooit! Het maakt hen lest, het versterkt hunne Constitutie, en wanneer zij goed aan het exerceren zijn, dan vergeten zij dat zij honger hebben.’

Hij oefende dus zijn volk van den vroegsten ochtend tot den laatsten avond. De Paralapapappers waren in der daad bij uitnemendheid vlug en rad: maar wijl, bij

{==147==} {>>pagina-aanduiding<<}

gebrek aan boomen, het land thans wat veel overvloed aan brandende zon had, en de vermoeijenis verzwakte lieden dubbel treft, ontstond er hier of daar wel eens een kwaadaardig rotkoortsje, dat er onverhoeds eenige duizenden naar het graf sleepte: ook zag men, bij groote Exercities, wel eens, in ieder Peloton, een half dozijntje te gelijk, den geest onder den bamboes uitblazen, Perfect, die, gelijk wij weten, alles voorzag, bemerkte hieruit, dat hij de militaire volmaking voor eene poos had uit te stellen, om daarna weder des te ernstiger op dezelve neder te komen: en daar zijn volk thans sterk verhit was, vond hij goed, om van die omstandigheid gebruik te maken, en zich op het Zeewezen, als een meer verkoelend denkbeeld opleverende, neder te leggen.

Heel groot was hiertoe de noodzakelijkheid ook al weder niet, want van de roode zee af, die, van alle de zeeën, het naast aan Paralapapap lag, was hetselve door naburige landen afgescheiden, en bovendien is dit water door zijne ondiepten, zijne klippen en door zijne onophoudelijke warrelwinden zoo onveilig, dat, wanneer het zoo te schikken ware, men het best zoude doen om er altoos, gelijk voorheen, te voet door te trekken. Gemakkelijk was de inrigting, tot het in stand brengen der marine aldaar, ook niet: deels door deze omstandigheid zelve, deels wijl men gemeenlijk hout gebruikt, om schepen te timmeren, en dat er thans, dank zij de voorzorg des heeren Perfect! zoo veel hout in Paralapapap niet meer voorhanden ws, als waarvan men één vischschuitje had kunnen timmeren. Om het voorgeno-
{==148==} {>>pagina-aanduiding<<}
mene smakelijk en het smakelijke mogelijk te doen worden, schoot er dus niet over, dan om hout van de naburen te koopen, en een kanaal van Communicatie te graven: en in geval het eerste afsprong, naar zijne eigene boomen te wachten, die toch wel eens komen zouden.

En in der daad van dat eerste kwam niets, want de naaste buren, de Théamaten, waren een zonderling volk, dat niets dan voor geld leverde, en de Paralapapappers konden geen geld voor hout geven, al was het dan maar alleen daarom geweest, wijl zij geen geld bezaten. Perfect bood hun aan, ‘hij zou de Théamaten, in plaats van geld, leeren exerceren:’ doch die van Théama, welke er nog minder gek uitzagen, dan zij in der daad waren, hadden zoo weinig gevoel van alle eer aanbrengende kunsten en wetenschappen, dat zij er hartelijk voor bedankten, om dezelve ten koste van dat uitgeteerd gelaat te bekomen, als welk hunne naburen ronddroegen. Er schoot dus, ter instandbrenging der maritime Speculaties, niet anders over, dan om, bij voorraad, het kanaal van Communicatie door het Théamatisch gebied henen, te beginnen, en hiertoe ging men thans volijverig aan het werk.

De Heer Perfect had een zeer beredeneerd bestek van zijn ontwerp opgesteld. Hij had daarbij de juiste uitrekening gemaakt wat het voltooijen der vaart en het aanleggen van sluizen, wat het maken der havens en het bouwen van zeker aantal schepen, den lande kosten zou? waarop de eerste Equipagies stonden te loopen? welke voorwerpen van Speculatie men te kiezen, welke waren

{==149==} {>>pagina-aanduiding<<}

men afzenden, welke men af halen zoude; waar en hoe men dezelve aan dezen kant te debiteren had? Hij had de probabiliteit omtrent het niet lukken van sommige reizen, tegen het zeer wel slagen van zoo vele andere netjes opgemaakt. Hij had, als een man van beleid, eer wat te weinig dan te veel gerekend: hij had dus, na aftrek van het overtollige, zoo veel winst in den aanstaanden handel gevonden, dat de in- en uitgaande regten en de tollen, welke hij, als een goed financier, telkens bij goed succes, meende verdubbeld te zien, den lande, zes jaren na het uitloopen van het eerste schip, reeds in staat moesten stellen om eene geduchte krijgsvloot in zee te zenden en de vlag van Paralapapap in de vier werelddeelen te doen eerbiedigen.

‘Eens zoo ver zijnde,’ liet zich Perfect uit, intusschen dat hij de behoorlijke Subjecten tot zijner Admiraliteits Raden, in zijn hoofd de revue liet passeren, (en daarbij overwegende of hij de tollen al of niet zoude verpachten:) - ‘eens zoo ver zijnde, dan ligt de weg ter volmaking voor de deur en men kan onbeschroomd voortwandelen. Het ontwikkelen mijner verdere grond-beginsels komt dan te voorschijn. Ik schep eene marine, gelijk er voorheen nooit eene bestond. Ik maak de vier werelddeelen aan het gezegend Paralapapap cijns-baar. Uit de lessen zelve der Commercie komen alsdan die der algemeene Sociabiliteit en verbroedering voort. De vereeniging toch van menschen, dat is van handen en harten, de algemeene eensgezindheid en eenstemmigheid, het afweren van alle zelf belang, met een

{==150==} {>>pagina-aanduiding<<}

woord, het daarstellen van het algemeene nut, moeten in het oog der wijzen, van soortgelijke ik er Salvâ Modestiâ een ben, uit het Commerciële belang zelve, uit het Commerciële belang alleen, voortkomen. Niemand had er aan gedacht voor mij, en daarom is mij deze gedachte nog des te dierbaarder! Dat zij juist is voel ik: en voelen is thans de zaak. En wat op deze uitkomst, dit resultaat, dit gevoel, wat op de algemeene volmaking, volgt, dat behoeft geen nader bewijs bij lieden - die doordenken!’



{==151==} {>>pagina-aanduiding<<}

Vier en twintigste kapittel.

Liet de Heer Perfect het niet aan Projecten mangelen, die het heil der zijnen en het algemeene heil der menschheid bevorderen moesten, het mangelde ook niet aan schrandere mannen in Paralapapap, of van elders gekomen, die of dezelve bevorderen of hunne eigene kwamen aanbieden. Allerhande plans werden door allerlei soort van planmakers aangevoerd. Velen onder deze speculeerden op den tegenwoordigen niet geheel bloeijenden toestand des lands. En speculaties op de algemeene ellende zijn, weet men, daarom altoos des te lucrativer, naar mate het fonds, waarop men werkt, het uitgestrektste is.

Zeker belangeloos geleerde, die met zijne schatten uit het steenachtig Arabië was komen aanzetten, en die uit zuivere menschlievendheid alleen te werk ging, bood ook zijn plan aan. Volgens dit wilde hij de Paralapapappische Natie, wat het physieke, of liever wat het nutritieve aan-
{==152==} {>>pagina-aanduiding<<}
ging, op de wijze der Kameelen van zijn land opvoeden: die, gelijk hij beweerde, reizen van tien of twaalf dagen konden uithouden zonder te eten of te drinken. Alles, gaf de wijze man voor, hing slechts af van de gewoonte. Sommige vernuften onder zijne tegenstanders beweerden echter dat een mensch, om zoo lang te vasten als een Kameel doen kan, dan ook zulk eenen bogchel als de Kameel behoefde, wijl, gelijk zij zeiden, de Natuur niet zonder redenen werkt, en dat bovendien de gebogchelden diegenen onder de menschen zijn, die het minste eten - wijl toch de minste menschen bogchels hebben. Hij daarentegen, die geenen bogchel had, leerde, zoo hij zeide, door zijn eigen voorbeeld, en eigen voorbeeld, dat weet men, leert scherp! Hij zelf had reeds acht dagen achtereen gevast, en hij twijfelde niet of hij zoude het, trots den besten Kameel, tot den twaalfden uithouden. Hij had er eene bijzondere levenswijze voor; en alles, wat hij, voor moeite en onderrigting, vroeg, was om slechts voor geheel zijn leven in het Gasthuis van Paralapapap volop den kost te mogen hebben.

Hoe een plan van vasten bij eenen Vorst welkom is, wiens onderdanen niet te eten hebben, kan ten minste door diegenen begrepen worden, welke reeds die soort van algemeene volmaking toelachten, welke uit de Commerciële relaties eener Natie stond geboren te worden, die voorloopig geen hout genoeg bezat, om er eene mosselschuit van te timmeren. Het plan, bij den geheimen raad des Monarchs overgenomen, werd dan ook dadelijk in de handen eener Commissie gesteld, gelast om met

{==153==} {>>pagina-aanduiding<<}

den uitvoerder te aboucheren, intusschen de dierlijke huishouding des Kameels te bestuderen, en binnen den kortsten tijd rapport te doen. Een rapport, hetwelk hierin bestond, ‘dat de Kameel in der daad tien à twaalf dagen zonder eten of drinken blijven kon, maar dat hij dan ook tienmaal zoo veel at en dronk als anderzins, en dat de Arabier, die zich beroemde, den Kameel gelijk, ook twaalf dagen zonder eten of drinken te kunnen blijven, des nachts de schade van den dag weder inhaalde.’

Het zij men dus verkoze of den Kameel of den Arabier na te volgen, zoo ver liet het zich inzien, dat de winst, welke men door deze Methode te weeg zoude brengen, niet buitengewoon groot stond te zijn. Beter' bijval had derhalve een ander wel bekookt plan, dat namelijk wel door eenen Geneesheer uit Mesopotamië werd voorgesteld, ‘om in den hongersnood, thans het grootste voorwerp van 's Vorsten vaderlijke aandacht, te voorzien: een plan dat, van rondsom bekeken, gezegd kon worden, op zijne voeten te staan. Hij beweerde, de doorziende man, dat de al te groote uitwaseming der Paralapapappers het gering genot van hun tegenwoordig voedsel, welk aanstonds in zweet overging, verijdelde. Hij beweerde dus, ingevolge van den regel der tegenstrijdige uitkomst van tegenstrijdige middelen, dat de poriën toegestopt en het zweet naar de maag terug gedreven zijnde, de Paralapapappers dermate versterkt zouden worden, dat zij de helft des voedsels niet meer behoeven zouden. Hiertoe had hij een wit Mastiek vervaardigd, waarmede men

{==154==} {>>pagina-aanduiding<<}

het geheele volk slechts in te smeren had: en bood zijne uitvinding nog daarboven dit nut aan, dat het vooreerst de stralen der zon van de Paralapapappische ligchamen afkeerde, het steken van de vliegen belette, en dan nog de onkosten der Garderobe bijzonder te gemoet kwam. Zijn Recept, dit sprak van zelf! was een Arcanum: en hij verzocht alleen het Patent van Insmeerder Generaal der Paralapappische Natie, met de behoorlijke Emolumenten, die uit zulk eene Charge per se voortkomen moesten.’ Niets was billijker! En in korte dagen stonden alle de koperroode inwoners van Paralapapap in de gedaante van zoo veel priemelijk naakte pleisterbeelden voor hunnen Vorst! Het gezigt was deftig, de bewondering groot, en de uitvinding slaagde ongemeen: het diende voor de zon, voor het steken der vliegen en voor het zweeten. Het was een driesnijdend zwaard van defensie!

De volgende dag evenwel had eenige verandering te weeg gebragt. Het insmeersel, gisteren nog lenig, was thans zoo zeer verhard, dat de Paralapapappers noch zich bewegen, noch opstaan konden. Gelukkig diegenen welke, door den angst bevangen, nog bij tijds het bed uitgevallen waren en hierdoor hunne korst gebroken hadden! De anderen moesten blijven liggen gelijk zij lagen, en de meesten onder hen lagen in eene beklagelijke omstandigheid. Eene belette uitwaseming van de allerergste soort was hun op de borst en de ingewanden gevallen. De meesten vielen in woedende koortsen, en die welke niet bij tijds nog konden afgeschraapt worden, stierven

{==155==} {>>pagina-aanduiding<<}

meestal ellendiglijk. Zoo ging het met het pleisterplan, welk zich vooraf zoo goed liet aanzien, doch welk in der daad, behalve het voordeel van het land van eenige duizenden eters te ontdoen - thans helaas! niet onverschillig! - niet dan de treurigste gevolgen hebben moest, volgens het voorgeven niet alleen, maar ook volgens het bewijs dat er een Mogolsch Edelman van gaf, die bij geval deze landen doorreisde, en alleen voor zijn plaisier de Geneeskunde uitoefende: zonder dat het tot nog toe bewezen was of hij met dezelve alleen zijn plaisier, dan ook dat zijner natuurgenooten mede bedoelde.

Deze Wijsgeer, in plaats van 's menschen poriën als te voldoende kanalen van uitwaseming te willen aanzien, en minder nog die te willen sluiten, wilde daarentegen, ‘dat het gebrek in de nog te overvloedige sappen bestond: en dat men 's menschen ligchaam als eenen Myrrha- of anderen Gomboom te beschouwen hadde, waaruit het overtollige vocht door insnijdingen moest uitgehaald en hierdoor de gezondheid bevorderd worden. De gezondheid eenmaal hersteld zijnde,’ vervolgde hij, ‘moest de sterkte, gelijk dit bij den Myrrhaboom plaats had, noodwendig vermeerderen, hierdoor de noodzakelijkheid van eenig, of ten minste van veel voedsel te nemen, van zelve vervallen, en dus ook het gebrek aan levens-middelen verminderen. Dit alles volgde uit elkander! Dit alles sprak gelijk een boek! en hij moest zijn vaderland geen goed hart toedragen, de man, die aan zulk een voorstel twijfelen dorst of deszelfs invoeren tegenging.’

{==156==} {>>pagina-aanduiding<<}

Lustig en gerust ging men dan op den raad des Mogolschen Jonkers te werk. Van pleisterbeelden werden de goede Paralapapappers in Gomboomen herschapen. Evenwel als wij het zeggen mogen! deze uitvinding, welke in Theorie zulke schoone resultaten aanbood, had echter - men ziet dit anders zeldzaam! - geene gelukkige uitkomst in Praxi. Weinigen maar konden de Incisie-kuur zoo lang uithouden, tot dat zij hunne eerste portie Gom afgegeven hadden, en geenen beliefden de tweede operatie! Men moest echter het landsbestier hieromtrent van geene ligtzinnigheid beschuldigen. Hoe zeer ook het Incisie-plan hetzelve had toegelagchen, hadde het echter, als door het pleisterplan ontwaard hebbende, dat ook de schranderste de uitvindingen kunnen vlak slaan, besloten om de Gomkuur voorloopig slechts aan een paar duizend Paralapapappers te proberen: en hiertoe, bij voorkeur, de dikste en bolste uit te kiezen, met dat gevolg echter, dat, schoon allen radicaal van de waterzucht genazen, zij echter aan de gevolgen der insnijding den geest gaven.

Toen geene plans ter wering van den hongersnood, dien graad van geruststelling gaven, dat er zoo vele van de behoedmiddelen zouden opkomen als daarentegen aan de kwaal zelve sterven, besloot Jan Perfect tot datgene, waartoe zoo vele wijze mannen overslaan, wanneer zij eindelijk bespeuren dat zij niet wijzer zijn dan het Opperwezen: - namelijk om de zaak in questie aan het Opperwezen zelve over te laten. Wijsneuzen zullen u zeggen: ‘hij had daarmede kunnen beginnen!’ maar,

{==157==} {>>pagina-aanduiding<<}

eilieve! wie toch in de wereld begint altoos met het begin! In der daad, geschiedde zulks, alles ware goed gedaan: de volmaaktheid was dáár: en het is misschien daarom dat hetzelve Opperwezen, welk het zoo veel beter wist dan Jan Perfect (volgens Jan Perfect zelven!) gewild heeft, dat men ten minste driemaal met het einde beginnen zou, voor men eens vooraan begon: wijl het, tot op den huidigen dag, nog niet zeker is of de plans van een goedaardig Opperwezen omtrent de volmaaktheid met die van Jan Perfect en van zoo vele andere onzer hedendaagsche Wijsgeeren, die ook zeer hard schreeuwen, en zeer hard schreeuwende niet even wijs handelen, als zij wel hard schreeuwen - volkomen instemmen.

Meer voeg eindelijk had voor den werkzamen geest des heeren Perfect zeker ander plan, door een' Deensch' Philosooph, hier bij geval ook verwaaid, ontworpen: en welk minder de wering van ziekte en hongersnood dan wel den algemeenen roem van Paralapapap ten doel had. Van alle wezens, die tot hiertoe de gaaf van redeneerkunde in dat land hadden uitgestald, moest Perfect bekennen dat deze Deen de knapste was. Hij redekavelde eensdeels volgens grondstellingen, anderdeels volgens ontegenzegbare vooronderstellingen. - ‘In zijn vaderland,’ zeide hij, en dit slechts bij vorm van inleiding, ‘had men veel weidegrond en daarom ook vele ossen. Hij had kunnen zeggen, men had er vele ossen en daarom had men er veel weidegrond: maar dat wilde hij niet: want ofschoon Nationaal gevoel het hem wel ingaf, hij was echter niet trotsch genoeg om openlijk te beweren, dat

{==158==} {>>pagina-aanduiding<<}

de ossen, alleen om de Deensche Natie, in Denemarken zouden gekomen zijn. - Enfin, er waren weiden in Denemarken, weiden en ossen, en men had dus aldaar voor beiden te zorgen. In Paralapapap daarentegen waren er geene ossen, dus waren er ook geene weiden noodig, of daar er geene weiden waren, begeerde men er ook geene ossen. Zoo had een ieder land, gelijk de Heer Perfect zelf wist, zijn eigen iets! Naar dat eigen iets had men zich te rigten; en op dezen stelregel bouwde hij.

‘Ossen dan voor Deenen of Deenen voor ossen genomen,’ vervolgde de groote man, ‘en een ieder naar zijne eerste behoeften en zijne beste panden berekend, hij begreep, dat bij iedere Natie, even als bij de zijne, een evenredige maatstaf van hunne supputative mogelijke grootheid aanwezig was, en naar dezen maatstaf, dacht hem, was het doel van derzelver glorie en het voorwerp harer pogingen af te meten. Dus had men in een land, bij voorbeeld in Engeland, het allermeest voor het behoud der Wijsgeerte, die Newtons en Lockes had voortgebragt en nog bij aanhoudendheid groote mannen in dat vak bleef voortbrengen, - te zorgen. Immers,’ vervolgde hij, geestig schertsende, ‘dit waren hunne ossen, dat is, het beste wat hun land opleverde. In Frankrijk daarentegen zaten de schoone kunsten op haren troon, en het keurig brein der Dichteren was er zoo vlug en zoo geestig, als het maar zeldzaam in ossenkoppen gevonden werd. Hier moest dus de Poëzij in eer en aanzien blijven: en daar bovendien er nog nooit

{==159==} {>>pagina-aanduiding<<}

eene Jutsche koe was opgestaan, die tegen de beroemde Madame Vestris eene Entrechat had durven wagen, beweerde hij, dat de Fransche Terpsichore in den roem van hare zuster Calliope deelen moest. Holland eindelijk, waar boter, kaas en exegetische geleerden..... doch waarom meer vreemde voorbeelden aan te halen, daar het nut der zake zelf sprak, daar Paralapapap zelve zijne schoone kanten aanbood en de verbeteringsen volmaaktheidsplannen, welke zoo zeer door de Natie beaamd werden, volledig aantoonden, dat dit wezenlijk het planlievend volk bij excellentie, bij uitzondering van alle andere was, dat dezelve aldaar als eene Nationale behoefte, als een Nationale kost, bestendig behoorde aangevoerd en ter markt gezonden te worden.

‘Zoo ver tot roem en aandrang der plannen in het algemeen: nu tot aanprijzing der zijnen! en was hem dit zoo gewigtig voorgekomen, dat hij het zonder behulp zijner ossen niet zou hebben kunnen aanvoeren. - Een plan, sprak hij nu, moest, volgens de publieke meening, nuttig, noodzakelijk en mogelijk zijn: dit was in der daad meer gezegd, doch ook daarom behelsde het niets nieuws. Hem kwam het daarentegen voor, de ware verdienste des plans bestond vooreerst in deszelfs sierlijkheid, ten tweede in deszelfs bewonderlijkheid, en eindelijk in deszelfs buitengewoonheid. En hem dit toegestaan zijnde, wat zeker niemand hem kon tegenspreken, die getrouw aan den wel ingerigten smaak zijner eeuw was, die enkel en alleen in het nieuwe en in het trouwhartig verguizen en het moedig vernielen

{==160==} {>>pagina-aanduiding<<}

van al wat oud was, bestond, dacht hem, dat niets den Nationalen roem van Paralapapap meer bevestigen kon, dan het stellen eener zoo zonderlinge als buitengewone en imposante inrigting, als waardoor de geheele gedaante des lands, door het af hakken zijner boomen reeds zoo zeer tot derzelver voordeel veranderd, geheellijk zoude onkenbaar gemaakt worden: - het afbreken namelijk van alle de huizen zonder onderscheid, welke in Paralapapap stonden en - in plaats derzelve allemaal kogelronde huizen te timmeren!
‘
‘Hij had,’ vervolgde de groote man, ‘thans aan het hart des onsterfelijken Monarchs gesproken, door hem een plan voor te slaan, zoo als er nog nooit een aan eenen Vorst in de geheele wereld gedaan was. Hij had aan het volk, zijner eer en roem waardig, gesproken. Hij had zijnen pligt gedaan, en schoon hij voor zich, in het plan zelve, zoo veel nuts niet bemerkte, als er op de punt van eene naald liggen kon, en hetzelve alleen door het zonderlinge die harten treffen moest, welke voor een groot gevoel vatbaar waren, wist hij genoeg, wat een Vorst, gelijk de beroemde en nooit volprezene Jan Schoongezigt, van hetzelve denken moest. Hij had evenwel, hiernevens, voor het domme gemeen, de volgende aanprijzende voordeelen er bij gevoegd, welke, in het hoofd van het Edict verder te developperen, tot benoodigd strooizand in het oog deszelven konden dienen.’

‘1o.
Ronde huizen boden de voortreffelijkheid van

{==161==} {>>pagina-aanduiding<<}

figuur boven alle andere aan: daar toch van alle tijden het cirkelronde boven het vierkante gekozen werd en den voorrang had: en het groote Vraagstuk der geleerde wereld, wat namelijk het Quadratuur des Cirkels zij, stelt dit buiten allen twijfel, wijl hier de Cirkel altoos als Subject of hoofdzaak, het Quadraat slechts als het Praedicaat of de hoedanigheid gesteld wordt. Ja, bij sommige volkeren der oudheid werd het ronde als eene Godheid aangezien, en aangebeden, en haar ter eere tempels en altaren opgerigt. Nimmer daarentegen heeft men van eene vierkante Godheid, nimmer van vereerders van het vierkante - in welke Casus positie dan ook! - hooren spreken.

‘2o.
Wat rond is, biedt reeds van zelf het gemak aan boven al wat vierkant is: dit behoeft betoog noch voorbeeld.

‘3o.
Rondheid geeft, uit dien hoofde, meer plaats van berging. Een rond huis kan dus meerbehelzen dan een vierkant: opgehelderd door de tegenstrijdige voorbeelden van eene Kaarsela en eenen Mantelzak.

‘4o.
Een rond huis is beweegbaar, is transportabel: en de voordeden van de beweegbaarheid van de Transportabiliteit zijn onberekenbaar: - voorloopig toegelicht door het voorbeeld der meest benijde voorwerpen onder het geschapendom – de slakken.


{==162==} {>>pagina-aanduiding<<}

‘5o.
Verder werd dit plan aangebonden door de vaardigheid, waarmede men in tijd van oorlog geheele steden, welke anderzins aan den last en de gevaren eener belegering bloot gesteld moesten staan, in een oogenblik uit elkander rollen kan en dus den vijand dejouëren.

‘6o.
Op dezelfde wijze was de onevenredige bevolking en vruchtbaarheid van een land, door behulp slechts van eenige kruijers of zakkedragers dadelijk te remediëren, en eene aanzienlijke stad, naar eene barre onbewoonde heide gerold, kon aldaar binnen kort, door middel alleen harer eigene bemesting, de vruchtbaarheid des lands voor altoos bevorderen.’ Opgehelderd door het voorbeeld van de kampen der Franschen, ‘welke anders niet gewoon zijn veel na te laten, op deze wijze echter, op vele plaatsen, een onwraakbaar bewijs van hun daarzijn of daar geweest zijn, nagelaten hebben.

‘7o.
Door deze wijze schikking werden voorts alle de gewone jalouzijen en oneenigheden tusschen de Steden, omtrent derzelver bijzondere regten en vrijheden, in eens vernietigd, want daar geene stad een oogenblik langer in hare vrijheid behoefde bepaald te blijven dan zij zelve begeerde, vervielen ook van zelf de disputen omtrent dezelve.

‘8o.
Eindelijk zouden bij aardbevingen de ronde hui-
{==163==} {>>pagina-aanduiding<<}
zen een bijzonder nut voor de inwoners van Paralapapap opleveren. Immers, het was, zelfs bij Paralapapappers, te berekenen, dat men niet wel onder de puinhoopen van een instortend vierkant huis stond begraven te worden, wanneer men in een rond huis woonde: te meer wijl dit laatste in plaats van in te storten, bij de minste beweging en op de gemakkelijkste wijs, van plaats veranderde. En ofschoon men tegen dit wel gefondeerd Argument misschien zou kunnen aanvoeren, dat er nimmer eenig voorbeeld van aardbevingen in Paralapapap voorhanden geweest was, men zou echter moeten bekennen, dat dezelve, aldaar, zoo wel als elders mogelijk waren: en dat het in allen gevalle toch beter was, dat de behoedmiddelen de kwaal vooraf gingen, dan dat zij dezelve opvolgden.’


Zijne Majesteit was verrukt en opgetogen! Uitgenomen zich zelven, had hij nog nooit zóó hooren spreken: nooit een plan zoo geregeld, nooit vooral deszelfs, geheel en al overtollige, inleiding zoo logisch, zoo bij gevolgtrekking, zien voordragen, hoe zeer geene gevolgtrekking ter wereld uit het plan zelve te halen was! Nooit, met één woord, was hem Transcendentaler Cacozyntheton of verhevener wartaal ter ooren gekomen: ‘dit moest hij bekennen, dit wilde hij: de waarheid eischte dit. - En wat zijnen geest en zijn hart vleide, het was, dat hij het geval zelve even als de wakkere Deen inzag. Van het zoogenaamde nuttige dacht ook hij het

{==164==} {>>pagina-aanduiding<<}

zijne, maar het groote, het fraaije der uitvinding!.... dit was het wat hem trof! Hij beschouwde het stuk,’ gelijk hij zelf zeide, ‘met een stil, bedaard, en vooral wijsgeerig oog,’ en veertien dagen nadat hij dus beschouwd had, stond er, in geheel Paralapapap, geen huis meer regt over eind.

Den wijsgeerigen Deen, die de eer van het afbreken gehad had, kwam van regtswege die der opbouwing toe: en tegen het ongelukkige begrip van neuswijze menschen-vrienden aan, welke het genot in de meeste Stabiliteit zoeken, ook deze wedervoer hem volkomen. Of de geleerde man reeds in zijn Vaderland in zulk een huis gewoond had, dan of de Natuur, in derzelver groote werking, hem hare verhevenste ideën maar zoo stante pede had ingegeven, vinden wij nergens geboekt, maar dit weten wij, dat hij dadelijk, als de strijdbare mannen van Cadmus, gewapend, en met zijn model, te voorschijn trad. Schanskorven of Fuiken van twintig, veertig of zoo veel voeten middellijns meer of minder, naar dat men het begeerde of naar mate zulks met den stand des bewoners overeenkwam, van rondsom met leem bestreken, en van voren en van achteren van planken gevels voorzien, boden, zoo in derzelver Architectuur als verdere inrigting, de schoonste, aardigste en bevalligste Ordonnanties aan. Alles, wat een vierkant huis opsierde - Corinthische, Toscaansche of Gothische bouworde was ook bij deze te vinden: met dat onderscheid evenwel, dat, daar alles in het ronde gebouwd was, ook al het bijwerk, om in evenredigheid en Symetrie te blijven, ronde

{==165==} {>>pagina-aanduiding<<}

vormen aannam. En dat dit vooral bij deuren, vensters, ja zelfs bij de Architraven, de kolommen en andere Ornamenten plaats had, sprak van zelf. Een heerlijk aanschijn had de Residentie na deze nieuwe inrigting! Alles stond cirkelrond! De markten, de straten liepen door elkanderen in de rondte! de Labyrinthus zelf van Dedalus was niet schooner! en toen het Paleis van den Monarch, dat hij naar het model van het Heidelberger Wijnvat had doen optimmeren, in het midden stond, kon men in der daad zeggen, dat nimmer de zon over iets zoo zonderlings was opgegaan!

Zoo volmaakt zijn intusschen niet dadelijk zelfs de schoonste inrigtingen, of men ontdekt er in den beginne nog wel eens een gebrekje aan, dat de tijd zich voorbehoudt te verbeteren. Dus was het ook met deze gelegen! De wind voornamelijk speelde wel eens leelijke parten aan de regelmatigheid der Topographie van de schoone hoofdstad. Dikwerf waren des nachts de huizen zoo door elkanderen gewaaid, dat men des anderen daags straat noch straatgelijke onderscheiden kon, en dat de meeste huishoudens, welke in hun bed waren gaan slapen, als zij ontwaakten, op den grond tegen de zoldering hunner kamer aan lagen. In zulk een geval bevond zich de keuken in de hansbalken, en de wasch hong in den kelder te droogen. Gelukkig nog, bij dergelijke gebeurtenis, wanneer er geene armen of beenen gebroken waren, somwijlen niet het leven zelve er mede gemoeid was! Dat al het andere breekbare er meestal iets door te lijden had, laat zich, ook zonder diep doordenken, begrijpen. Al, wat van

{==166==} {>>pagina-aanduiding<<}

gewigt was, moest noodwendig van de bovenste verdieping geweerd worden, en de huizen van onderen zoo zwaar als mogelijk geballast worden. Immers elke overhelling stelde aan de zonderlingste gevaren bloot, en wil men, dat zelfs het zedelijkste deel der Maatschappij iets van deze vreemde Timmeragie te duchten had. Alles toch, wat er gebeurde, wat niet oorbaar was, werd op de rekening der topzwaarte gebragt. Wanneer een jongeling bij voorbeeld in het huis zijner minnares betrapt werd, dan was zijn huis tegen het hare aangewaaid en hij uit zijn venster in het hare gevallen. Bevond zich bij geval de echtgenoote van eenen grijsaard, gedurende zijn afwezen, bij haren jongen buurman, het was omdat zij, bij ongeluk, te veel turf had opgedaan, en zij met huis en al in zijne armen was nedergekomen. De dieven zelve bedienden zich van dit voorwendsel: en het was nooit dan door der gevolgen van soortgelijke gevallen, dat zij in de huizen van anderen geraakt waren. Deze ongevallen echter waren slechts schaduw trekken aan het anderzins zoo schoone tafereel! Grooter ramp moest eene stad, moest een land treffen, waarin sedert kort zulke reuzenstappen ter volmaaktheid gedaan waren!

Een vreesselijke November-Orkaan, in hevigheid slechts weinigen gelijk, die ooit in deze landen gewoed hadden, verzeld van alle die schrikbarende verschijnsels, waardoor dezelve een geesel voor ongelukkige volken worden, barstte, op eenen droevigen donkeren nacht, over de hoofdstad uit: en daar alles, wat rondsom stond of gegroeid was, sedert lang was uitgeroeid, kon dit ontzaggelijke weder zijne

{==167==} {>>pagina-aanduiding<<}

volle woede aan deze plaats besteden. Geen huis bleef onaangeroerd: alles raakte in beweging, alles schoot door elkander, alles kwam het onderste boven! De helft der inwoners stond op het hoofd, en de andere draaide met hunne huizen als koren in den molen rond. Sommigen meenden zich door vliering- of kelderluiken te redden, naar mate dat deze den grond raakten, maar dezulken waren er nog ongelukkiger aan toe: de huizen regts en links stuivende, rolden hun over het lijf en verpletterden hen. Velen vonden dus oorbaar van te blijven en hun droevig noodlot af te wachten: maar het tooneel, welk zoo vele duizende menschen opleverden, welke door hunne vensters het doodbleeke aangezigt uitstekende, en dan eens regt op, dan op zijde, dan wederom het onderste boven, door die vensters keken, zonder door de sterke beweging en de drukking der lucht de koppen weder in te kunnen trekken, was in der daad aandoenlijk. Sommigen waren in hun bed gebleven. Deze werden in eene eenvormige directie gestadig van hun bed naar den hemel van het Ledikant en van daar wederom op hun bed gesmakt. Deftige Magistraatspersonen en Professoren, die gewoon waren hun dierbaar nachtwaken aan het dankbare publiek te besteden, zag men in hunne slaaprokken nog met het Corpus Juris of het Plakkaatboek in de hand door hunne vensteren als eenhoorntjes ronddraaijen; en op het hoofd staande dames in hare zedige eerbaarheid alle verschuldigde moeite aanwenden, om nog, zoo veel mogelijk, het desorder van haar toilet, door de opvliegende robe telkens te weeg gebragt, tegen te gaan.

{==168==} {>>pagina-aanduiding<<}

Dit evenwel was slechts een begin; want zoo lang nog de Orkaan tegen zich zelven aanwerkte, was er niets dan alleen huizen, huisraad en eenige duizende armen en beenen overstuur: en men zag in den algemeenen nood de koppen der Chirurgijns en der glazemakers, hun eigen leed vergetende, reeds met een lagchend wezen en een oog vol speculatie naar de vreesselijke gevolgen van deze zonderlinge verwoesting rondkijken: toen eensklaps de wind, met verdubbelde woede naar het Noord-Oosten schietende, de ongelukkige Residentie met zulk eene hevigheid aantastte, dat al de gebouwen, geene uitgezonderd, opgenomen en in dezelfde directie voortgedreven, in het nieuwe kanaal aankwamen, en dadelijk, bij duizenden, met man en muis vergingen: daar andere, naar de Zee drijvende, de eerste maar ellendige passagiers van dat vaarwater werden, welk gemaakt was, om een nieuw leven, rijkdom en de volmaaktheid in Paralapapap aan te brengen.

De weldadige Natuur had intusschen haar pronkstuk willen bewaren. Zijne Majesteit was nog, hoe zeer ter naauwer nood, gered. De grootte en stevigheid van zijn Paleis hadden hem behouden. Met zijn gevaarte in het kanaal aangekomen, was hoogstdezelve uit zijn venster op den buitenkant van zijn Paleis gesprongen, en daar, als de katten, bij ieder ronddraaijen van zijn huis, naar den boven water staanden kant voor- of achteruitspringende, was hij nog levend naar de plaats terug gebragt, waar voorheen de Residentie van zijn land gelegen was.

{==169==} {>>pagina-aanduiding<<}

In dat land was thans de ellende groot! men had er noch levensmiddelen, noch boomen, noch huizing! De Paralapapappers voelden het nu eerst wat het was om naar de volmaaktheid te streven! En schoon zij niet twijfelden, of zij zouden er wel eens komen, moesten zij echter bekennen, dat de leerjaren zuur waren, en dat slechts weinigen zich konden zeker achten, om het beloofde land elders dan door de spleet van eene rots of in de bedwelming eener ijlende koorts te zullen aanschouwen. De zon van Perfects roem en aanzien, zonder door zulke ongelukken, als de laatste waren, geheel en al verduisterd te zijn, raakte evenwel aan het tanen. De menschen zijn zoo! altoos onvergenoegd bij den minsten tegenspoed! Men keek niet meer zoo liefelijk, zoo hoopvol, zoo vertrouwelijk in die zoete zon. Men lag er zich niet meer zoo genoegelijk in te warmen als voorheen. Men meende er vlakken, en dus noodwendig minder gloed in te ontdekken. Helaas! eene vreemde, eene onaanzienlijke dwaalstar scheen haar met eene geheele verduistering te bedreigen.



{==170==} {>>pagina-aanduiding<<}

Vijf en twintigste kapittel.

Een man zonder naam, zonder roem, vooral ronder Wijsbegeerte, met één woord zonder iets, wat de aandacht inroepen, of het vertrouwen vestigen kan, was, ten gevolge van geledene schipbreuk op de roode zee, in deze landen aangekomen, en had zich hier sedert eenigen tijd eene soort van naam verworven: - helaas! ren koste weldra van onzen grooten Wijsgeer zelven. Wij schamen het ons bijna te zeggen, hij, de man, welke den noem en de glorie van onzen Perfect stond te ondermijnen, was een van die dwalende kunstenaars, die, uit het Luiksche of Luxemburgsche afkomstig, de wereld gestadig rond zwerven en, door hunnen geriefelijken bijstand, het lek of gebroken, keukengerei verzorgen - kortom - een Ketellapper!

Door gebrek aan het noodige onderhoud in Holland, waar de Concurrentie van soortgelijke kunstenaars somwijlen wat groot is, op een schip als matroos opgenomen, was hij op de kust van Arabië gestrand. Hij had op zijne voeten Zebet, Aden en Théama doorgewandeld: overal zoo veel hij kon zijn oud beroep uitvoerende,

{==171==} {>>pagina-aanduiding<<}

en zich hierdoor overal nuttig en bemind makende. Te Admidi was hij andermaal op het meer wederom scheep gegaan, ten einde naar Egypte over te steken: een land, welk, hoe zeer het bij groote mannen de wieg ert bakermat der kunsten genaamd wordt, thans echter zoo wel zijne ketellappers, als wij onze Pruikmakers en Dansmeesters, van elders trekt. Doch het noodlot had hierin anders voorzien: en hij was in Paralapapap aangeland, waar de fortuin hem binnen kort zoo gunstig toelachte, dat hij meende er de schaduw der Egyptische Pyramiden zeer wel voor te kunnen missen.

Het ketellappen, welk in onmiddellijke betrekking staat met de uitvindingen van Tabalkijn en Vulkaan - twee heeren, die door sommigen voor eenen en denzelfden boerensmid gehouden worden - klimt zekerlijk op, tot aan de oudste dagen van het geschapendom: en mag daarom onder die kunsten gerangschikt worden, die, schoon voor het uiterlijke van geen aanzien, evenwel van het eerste nut zijn. Geen wonder derhalve! dat, toen deze Artist zich onder de Paralapapappers nederzette, hij aldaar eenen overgrooten aanloop had van eene Natie, die, ofschoon in Meetkunde, Bovennatuurkunde en Bouwkunde als anderzins, doorvoed en doorzult, in dit en soortgelijke eenvoudige takken van geleerdheid als nog onkundig was: en dat, toen zij eens regt begonnen door te zien, wat eigenlijk een ketel was, en welk nut en gemak die aanbood, de man die, of dezelve verstellen, of ja op nieuws eene maken kon, geen onverschillig inwoner meer zijn kon.

{==172==} {>>pagina-aanduiding<<}

Maar toen eindelijk de Ketellapper hun aangeboden had, om, hun zelven, ketels en pannen te leeren maken of verstellen, en zij in der daad in deze nieuwe en ongehoorde kunst zachtjes aan begonnen te vorderen, toen werd Baas Ketellap een man van verdiensten, een allernuttigst mensch in hun oog: en hij werd, naar dat nut, welk hij had voortgebragt, want ook dit is de eenige maatstaf, naar welken ons het belangloozen menschdom berekent, gewaardeerd! - en hoe zeer hij niets van de Hypothenuse wist, werd hij binnen kort als een groot man, als een halve God geëerbiedigd.

‘Wat mag toch de reden zijn,’ vroeg eens een der eerste hovelingen van Jan Perfect, toen zij eens op het dessert over de volmaaktheid zaten te keuvelen, ‘dat uwe Majesteit ons nooit het ketellappen geleerd heest?’

Zijne Majesteit ontzette over deze zoo eenvoudige als zotte vraag: en hij deed gelijk groote mannen meer doen, wanneer zij geene eenvoudige vragen weten te beantwoorden: hij werd rood om zijnen neus en ooren en maakte zich boos.

Toen hij zich eindelijk hervatte, zeide hij: ‘omdat ik ulieden ter volmaaktheid opleidde: en omdat de volmaaktheid niet in ketellappen bestaat.’

De Paralapapappers, die er niet gekker door geworden waren, dat zij geene huisvesting, geen voedsel noch schaduw meer in hun land hadden, en dat hunne schoone

{==173==} {>>pagina-aanduiding<<}

Residentie in het Kanaal was gewaaid - de nood toch is een groot leermeester! - de Paralapapappers zagen wel, dat dit antwoord te laat kwam, en dat de roode neus en ooren te veel waren geweest.

‘Maar,’ vervolgden zij, ‘was het dan, met bescheidenheid en salvo meliore gezegd! niet voegelijker geweest, om eerst de volmaaktheid van het eenvoudige te leeren: en was provisioneel de ketellapkunde, die wij volkomen kunnen begrijpen, niet beter voor ons geweest dan de Algebra, waarvan wij, onder ons gezegd! toch niets verstaan, noch iets mede te doen hebben?’

‘Was het niet?... Was het niet?’... zeide Perfect, als eene padde opzwellende. ‘Een volk verdiende zeker de groote weldaden van zijnen Vorst niet, zoo wanneer deze, hun het licht des hemels dadelijk ter beschouwing aanbiedende, zij voorloopig de voorkeur aan niets waardige dwaallichtjes geven wilden.’

Dit raisonnement voldeed de Paralapapappers wederom in het geheel niet. Een goede ketel toch begrepen zij dat geen dwaallicht was: en voor het licht des hemels hadden zij waarachtig! hunnen Koning zulke groote verpligting ook niet, wijl zij dat, te voren, ook gehad hadden, zonder zich, gelijk thans, bij gebrek aan beschutsel, er in te zitten braden. Zij zagen dus, voor den eersten keer van hun leven, dat woorden slechts woorden kunnen zijn, en niet altoos daden beteekenen.

{==174==} {>>pagina-aanduiding<<}

Doch zij zagen nog meer: en hoorden al vreemder en vreemder op, toen de ketellapper hun zijne verwondering betoonde, dat niemand onder hen lezen noch schrijven kon, toen hij hun aantoonde wat lezen en schrijven was, en toen hij hun lezen en schrijven leerde.

‘Maar waarom leerde onze Monarch ons dan ook niet lezen en schrijven?’ riepen de Paralapapappers nu uit, inmiddels dat zij begonnen baloorig te wordens: ‘dit ware, voor ons, eenvoudige menschen, die zulk eene hooge bestemming niet hadden, vrij wat gepaster geweest dan Chemie en Sterrekunde!’

‘Om.... om.... omdat Zijne Majesteit een Wijsgeer is!’ zeide de Groot-Vizier - ‘Omdat Zijne Majesteit, op zijn best genomen, slechts een Wijsgeer is!’ zeide de ketellapper meesmuilende.

‘En rekenen ook!’ zeiden de Paralapapappers, ‘rekenen, waarvan wij voorheen het minste begrip niet hadden, en wat toch van meer nut voor ons zoude geweest zijn dan die fraaije Algebra, die toch eene soort van Rekenkunst moet zijn: en daar wij toch waarachtig niets van verstaan, dan alleen de woorden!’

‘En welke bovendien,’ sprak de wijze man ketellap, ‘ulieden in uw huishouden en burgerlijk bestaan van niet meer nut kon zijn, dan om ulieden den kop, nog verder, op den hol te brengen en er andere nuttige zaken door te doen verwaarloozen; daar ondertusschen

{==175==} {>>pagina-aanduiding<<}

een braaf handwerksman of een ander bijzonder burger wijsbegeerte te over heeft, wanneer hij deze drie hoofdstudiën eene behoorlijke plaats in zijn hoofd heeft ingeruimd, en er, ten alle tijde, het behoorlijk gebruik van weet te maken, en er daarentegen niets belagchelijker staat dan een ambachtsman, die de Elementen der Sterrekunde en Stelkunst weet op te zeggen, en zijne nieuwejaars-rekeningen niet eens zelf weet op temaken.’

‘Dit was dan zelf een halve Wijsgeer, die Luiksche ketellapper!’ - Ik bid om vergeving, mijne heeren! het was een goed man, van natuuriijk oordeel, zoo eenvoudig opgebragt, als ketellappers opgebragt worden en opgebragt moeten worden. Instituten noch Lycaeen kende hij niet, zelfs bij naam: maar hij had veel gezien, en daar hij een boer geboren was, verstond hij, behalve de drie eerste wetenschappen, welke de Paralapapappers niet verstonden en die Perfect, uit een wijsgeerig grondbeginsel, over het hoofd gezien had, ook nog alles wat tot den boerenstand behoorde, ploegen, zaaijen, eggen enz. En de Paralapapappers gingen aan het ploegen, aan het zaaijen, aan het eggen, als uitgelaten van vreugd en geestdrift: en deze geestdrift vermeerderde evenrediglijk, toen zij vier weken na den zaaitijd alle de Indiaansche boonen, die de ketellapper nog in zijnen knapzak had zitten gehad, honderdvoudig zagen opkomen, en zij nu eindelijk bespeurden, dat zij weder aan den kost konden komen, en in het vervolg hunne maag niet enkel met de quadratuur van den cirkel, of soortgelijk voedsel, te vullen hadden.

{==176==} {>>pagina-aanduiding<<}

‘Maar in 's hemels naam, Sire!’ riep nu de geheele menigte, daar zij inmiddels naar het Koninklijke Paleis ijlde, om zijne Majesteit af te halen, ten einde haar het opkomen der Indiaansche boontjes te wijzen. ‘Maar in 's hemels naam, Sire!’ voegde elk er bij ‘waarom leerdet gij ons niet ploegen en zaaijen en eggen? Waarom hieldt gij de Chaemia, de Astronomia, de Statica, de Phoronomia, de Dynamica en al dat ver.... tuig niet maar voor u zelven? - Het eerste voorwerp der zorg van een' braaf Monarch is immers de maag zijner Onderdanen.’

Arme, arme Perfect! Een Vorst, wiens gezag men ondermijnen wil, wordt altoos in zijn zedelijk bestaan of in zijne zielsvermogens aangevallen. Dit is zoo de oude loop der wereld, zoo lang de wereld heeft kunnen loopen: en daar de wereld nog lang zal loopen, zullen ook de onnoozele Vorsten altoos voor slechte Vorsten doorgaan! Nooit zeide een volk: ‘de magt behaagt mij niet meer, alleen wijl zij magt is:’ maar wel omdat de Vorst, - hoe zonderling deze uitdrukking dan ook schijne - zijn fatsoen niet wist te houden. Op onzen goeden Perfect was dit ook toepasselijk geworden. De opperschool-meesters zelve, die tot nu toe de eerste plaatsen ten hove bekleed hadden, en allen de orde van de Maan voerden, waren de slechtste en de ondankbaarste. Men voer openlijk tegen den Monarch, als tegen eenen onzinnigen uit. Men vergat het goede, welk hij, schoon in zijne onnoozelheid, somwijlen gewild had, en onthield alleen, wat hem in een bespottelijk daglicht stelde. En in de

{==177==} {>>pagina-aanduiding<<}

zalen van dat zelfde treffelijke Akademie-gebouw, waaraan hij, binnen kort, in eigen' persoon, den eersten hoepel gelegd had, dorst men, binnen weinige weken, eene openlijke redevoering houden ‘ten onderzoek’ - niet gelijk eenmaal die van Parijs deed ‘welke alzoo de schitterendste hoedanigheid van den Lodewijk den grooten, dan wel wat alzoo de grootste gekheid van den mallen Jan Perfect was?’

Onze goede landsman bespeurde dat de varkens door het koren liepen: en deze Metaphora zoude hem nog juister voorgekomen zijn en zijn leed nog eenigzins verzacht hebben, indien hij er ooit voor gezorgd had, dat er, in plaats van geleerdheid en diepzinnigheid, varkens in zijn land geweest waren. Thans verdubbelde dit gevoel zijnen angst en zijne wanhoop. Hij begreep dat een volk, welk zijnen Vorst dus beoordeelt, op het punt staat van meer te doen dan te beoordeelen. En om der vermetele Natie te toonen, dat hij zoo gek niet was, als zij, in hare vermetele ondankbaarheid, waande, besloot hij tot eenen stap, voorzeker den wijssten, welken hij ooit, in Paralapapap, had aan den dag gelegd. In eenen donkeren nacht pakt hij al zijne beste spellen bij elkanderen, slaat het stof zijner schoenen tegen de posten van zijne Koninklijke Raadzaal af: ontloopt zijn paleis, zijne gewezene residentie en zijn Koningrijk, en laat zijn eigendunkelijk volk aan de beheersching van den Luikschen ketellapper over.



{==178==} {>>pagina-aanduiding<<}

Zes en twintigste kapittel.

Wat zijne droevige gewaarwordingen waren, toen hij, na de versmading zijner trouwelooze onderdanen te zijn ontweken, zich onder eenen wijd uitgestrekten Platanus, die den scheidpaal van het naburige land uitmaakte, nederzette - om eindelijk zijne afgematte ledematen rust en verkwikking te geven, en, om zijne, niet min gefolterde, ziel eenige lafenis te doen genieten, - laat zich niet wel beschrijven. ‘Van eenen troon gestooten te zijn,’ zeide Perfect, ‘is reeds op zich zelve een droevig gevoel! maar als Wijsgeer den Koninklijken zetel te hebben bezeten, en er de deugden der Philosophie te hebben doen heerschen, zijn volk tot wetenschap en kunsten te hebben opgeleid, als Marcus Aurelius en Peter de eerste te hebben geleefd en geregeerd! en dat in tijden en met kundigheden, die zoo veel die van beide deze Vorsten overtroffen als zij verder nog van de algemeene volmaaktheid af waren! Mijn volk in het gezigt van die volmaaktheid zelve te hebben gebragt en dan - tot loon van mijne vaderlijke zorg, van mijn Koninklijk

{==179==} {>>pagina-aanduiding<<}

zwoegen, van mijn wijsgeerig bestaan, mijn rijk als een misdoener, als een balling, te moeten ontvlieden - en - groote Goôn! - eenen ketellapper de eervolle taak te moeten overlaten om menschen gelukkig te maken, te voltooijen! - menschen reeds zoo schoon door mij op den weg des geluks, der voltooijing gebragt!... O ondankbaar geschapendom! wat heb ik voor u gedaan, wat voor u geleden! mannen wilde ik vormen, mannen wilde ik veredelen, mannen in halve Goden herscheppen! - en ik - ik ongelukkige! werd door jongens in mijn werk gestoord, door deugnieten van mijnen troon gebonsd...... Paralapapappers! onzalig volk! gij zijt der volmaking onwaardig, ik laat u over aan uw ellendig noodlot. Wordt geboren! leeft! groeit op! geniet! vermenigvuldigt! en sterft, in de onvolmaaktheid! het is mij om het even: mij zijt gijlieden niets meer! Slechts de hand uwer kortziende moeders kastijde u! slechts de grilzucht uwer dartele maagden bestiere u! de driestheid uwer waanzinnige vrouwen leide u het doornpad des levens tot het doel der zotheid op! Voor Wijsgeeren en voor wijsbegeerte zijt gij verloren! - Ellendigen!

‘Maar welk een straal licht schittert daar zoo even door den stikdonkeren nacht van zwaarmoedige vertwijfeling henen? welk eene stem des onbekenden laat zich aan mij hooren?.... - Is het zoo? - Heb ik welligt zelf gedwaald? Zou het kunnen zijn, dat ik in de medewerking van het meest verleidende gedeelte der schepping, bij die geborene gebiederinnen des kloe-
{==180==} {>>pagina-aanduiding<<}
keren geslachts, wapenen zou hebben moeten zoeken, geschikt om nog eenmaal mij dat zelfde magtiger geslacht te onderwerpen en door den dwang der liefde tot de verbetering op te leiden! - wat zeg ik! zouden welligt door den invloed der schoone Sekse zelve, der schoone Sekse alleen, de mannen kunnen volmaakt worden! - maar hoe? - op welk eene wijze? (Na een diep gepeins.) Niets is duidelijker! De vrouwen zelve, de vrouwen vooraf moeten op den weg der volmaaktheid gebragt worden, en zij zelve moeten er, daarna, de gebiedende maar zoo dikwerf gebodene mannen op brengen. A malo malum: door eenen appel kwam het kwaad in de wereld, de vrouw ontving dien: de man had slechts te happen en het kwaad was daar! Even zoo kan en moet het goede te weeg gebragt worden. De vrouw heeft slechts te willen - de man zal toetasten en de wereld zal hervormd worden! - Dit zullen de laatste stralen zijn, die de zon van Perfect op dit droevig halfrond zal uitschieten. De vrouwelijke opvoeding.... En na deze.... ook deze vruchteloos, verkeerdelijk uitgevallen of van de hand gesprongen zijnde.... ik en mijne wijsbegeerte, wij zeggen vaarwel aan het menschdom.’

Perfect had dit gemeen met het menschdom, hetwelk hij zoo dikwerf reden had te verachten, dat zelfs de zonderlingste plans, welke hij vormde, meestal diegenen waren, welke hem het sterkst in het hoofd woelden en hem het krachtdadigst met hetzelve verzoenden. De arme Wijsgeer had, naar hem dacht, geen leergeld

{==181==} {>>pagina-aanduiding<<}

genoeg aan de schoonen betaald: hij wilde haar thans als zoo vele Vehicula's of aanvoeringsmiddelen der algemeene mannelijke volmaaktheid gebruiken, welke voorheen, tot Vehiculum zijner eigene amoureuse opvoeding, zoo godsjammerlijk gediend hadden. Een Instituut of Lycaeum was dus nu het eenige en werd binnen kort het geliefkoosde doel des Wijsgeers! - Maar hoe dit in te voeren te midden van de woestijnen van Arabië, welke hij thans, zachtjes, doorkruiste? Hiertoe was de gelegenheid gering: aan de weinige vrouwen, welke hij te zien kreeg, was niet veel kans. De Arabieren vallen op het stuk van vreemde onderrigting aan hunne vrouwtjes te geven, bijzonder korrelig en meenden dat er zekere soort van huishoudelijke instructie voorhanden was, waartoe de man des huizes alleen bevoegd was en buurman zijnen neus had uit te houden! - De Arabieren zijn nog mijlen ver van de volmaking af!

Het geval, dat niet altijd den wijzen dient, diende onzen Wijsgeer. - Toen Perfect te Caïro aankwam en hij grond gepeild had, ontdekte hij ras, dat hier niets voor hem te doen was. Hij had zijne groote redenen ter volmaking per faemineam influentiam, hij had zijn opvoedingsplan, en daarbij zijne onbegrijpelijke talenten, gelijk hij zich vooral uitdrukte, op markten en grachten zoo statig uit te roepen als hij kon, het mogt hem niet helpen, het was de stem des roependen in de woestijne! en hij stond er welligt nog, zoo niet iemand zich zijner aangetrokken had, aan wien hij nooit had kunnen denken, hoe slim hij dan ook was.

{==182==} {>>pagina-aanduiding<<}

De jonge Achmet, zoon van Ismaël, een der weinige Deys van Tripoli, die niet door zijne onderdanen geworgd of tot dobbelsteentjes gehakt zijn, bevond zich thans te Caïro. Hij kwam uit Europa, waar hij, als zijns vaders afgezant, eenigen tijd had doorgebragt, met name te Parijs, waar het hem bijzonder wel had aangestaan en werwaarts hij nog een snoepreisje wagen wilde. Hij was een bijzonder liefhebber van al datgene, wat zich maar eenigzins onder de Rubriek van het Vehiculum faeminaeum plaatsen liet. Hij had daarom het Programma van den Heer Perfect met minder onverschilligheid dan een ander aangehoord, en wijl hij de Parijssche volmaaktheid ook reeds van nabij gezien had, wist hij wat er nog aan die der fraaije sekse van Tripoli haperde. Hij had te veel in de wereld ondervonden, om nog zoo ijverzuchtig te zijn, als dit slechts aan eenen Turk gepermetteerd is, en koos na oculaire inspectie, die in der daad zeer geruststellende was, onzen Wijsgeer uit, om de vrouwen van zijn Harem aldaar dien graad van volmaaktheid te geven, dien hij wist haar nog te ontbreken: opdat hij, terug komende, de Europeesche schoonheden niet al te zeer zoude te regretteren hebben. Hij gaf hem ten dien einde opene brieven, met zijn cachet bekrachtigd, van aanbeveling aan naastbestaanden, vrienden en kennissen, en zond hem, met een daartoe gehuurd scheepje, naar zijns vaders Rijk.

Perfect, die gewaar werd, welk eene heerlijke wending zijn grootsch en wel uitgedacht plan nam, en hoe de Genius der Wijsbegeerte op nieuws voor hem waakte, liet zijn hart, te gelijk met de volle zeilen van het

{==183==} {>>pagina-aanduiding<<}

schip, dat hem voorwaarts bragt, uitzetten. Hij overzag en bestudeerde andermaal zijne hoofdredenen, zijn stelsel en zijne middelen, en toen hij in Tripoli aanlandde, was hij zeker van zijne zaak. Er was bij hem geen twijfel meer over - hij had de menschelijke volmaaktheid per Vehiculum faeminaeum uitgevonden.

‘Gouverneur van de Vrouwen van Prins Achmet! Gouverneur met speculatie van volmaking! - Gevolmagtigde omtrent alles, wat hare opvoeding aanging! en dan nog daarbij een Christenhond!’ (gelijk men zich in Tripoli uitdrukte,) dit alles klonk vreemd in de ooren der Tripolitanen. Een ieder keek wonder op; een ieder had vrij wat te zeggen. Maar enfin! wat heeft men nog verder te kijken en te zeggen, wanneer alles eindelijk gezegd en gekeken is? en Item! het waren de zaken van den jongen Vorst: hij kon met het zijne naar welgevallen omspringen.

Perfect trad dadelijk in functie. Wij moeten evenwel der waarheid en zijne nederigheid hulde doen: het eerste oogenblik scheen hem critiek. Hij bevond zich te midden van een veertigtal der schoonste vrouwen van allerlei kleur en natie, die op hem, even als de vliegen op eene vijgenmat, alle even teederlijk aanvielen: en dat - wijl zij veertig opgeslotene vrouwen waren - wijl zij in Tripoli onder den dertigsten graad woonden - en wijl hij, schoon eenoogig, krombeenig, en lamlendig - echter een man was! en - wijl de Natuur overal hare regten inroept, overal de misbruiken der maatschappij tracht te

{==184==} {>>pagina-aanduiding<<}

weren. ‘Ter d.....!’ zeide hij en sprong een paar schreden uit de zij. ‘Zoo warm,’ vervolgde hij, ‘had ik het toch mijn geheele leven door nog niet! Op zulk eene volmaaktheid zouden wel eens de beste plans ter volmaking kunnen afspringen!’

De heer Perfect had zeer veel moeite om aan het verstand van alle deze goede Dames te brengen, wat eigenlijk het punt in questie was, of liever om haar vooreerst te overtuigen, dat zoo iets, als datgene was, wat zijlieden meenden, het punt in questie te zijn, het punt in questie - niet was. En toen hij, na langdurig, herhaald uitleggen, haar eindelijk zoo ver gebragt had, dat zij min of meer begonnen te vatten, dat dit alles alleen ten doel had, om haar zelve te verbeteren, hierdoor eene volksopvoeding in te voeren, en zij vervolgens, door haar zelve, de volmaaktheid bij het mannelijke geslacht in te voeren hadden, kregen zij in zoo verre hier ooren naar, als zulks het laatste betrof. - Aan hare eigene volmaaktheid toch hadden zij nooit getwijfeld: en daar zich alles bij haar in hetzelfde punt vereenigde, dat van te beminnen en zulks te bewijzen, twijfelden zij geen oogenblik, of zij zouden, geheel haar leven door, in dezen teederen en warmen staat van volmaaktheid blijven.

Er waren toch Dames onder het getal, die, hoe zeer nog schoon, niet meer zóó jong of reeds zoo lang in het Harem geweest waren, dat zij bereids eenige vlugtige speculaties omtrent het menschelijke hart, en wel voornamelijk omtrent het mannelijke hart, hadden kunnen

{==185==} {>>pagina-aanduiding<<}

maken: en welke daarom meenden, dat nog meerdere volmaking, in zoo verre die de genegenheid van Achmet vestigen of herwinnen mogt, geen onverschillig voorwerp zijn konde: en die hierom zich de moeite wel geven wilden, om met wat meerdere inspanning, dan hare jongere gezellinnen, na te gaan, wat eigenlijk onze goede heer Perfect, ten dien einde, had uit te stallen, kortom, wat hij in zijn schild voerde.

Perfect was tevreden en zette zich met ijver te werk. Hij haalde het Extract van zijne honderd en drie en dertig Compendia, van zijne zeven en tachtig Vrageboekjes, en van zijne twee honderd Printen-Almanakjes van kinderen, voor kinderen, door kinderen geschreven, te voorschijn, en dischte, bij elke Seance, een proefje van deze, zoo zachte als voedzame spijze des geestes, zijner beminnelijke Scholieren voor. Dan eens toonde hij haar uit de Natuurkunde aan ‘hoe de mensch, die, als men hem wel bezag, dit met de Koeijen scheen gemeen te hebben, dat hij op zijne beenen staan of gaan moest, eigenlijk door de Natuur verordend was, om - in de lucht te vliegen. Hij bewees dit proefondervindelijk hierdoor, wijl er eens een man was geweest, die Montgolfier heette, en dat deze man eenen, met lucht gevulden bol, had uitgevonden, nadat, honderd en duizend jaren te voren, anderen dit, op hunne beurt, ook reeds uitgevonden hadden! en dat deze bol, met of zonder eene kat beladen, van zelf in de lucht steeg; en dat een ander kunstenaar, wat minder zwaar en groot dan zijn voorganger, die zulks daarom niet

{==186==} {>>pagina-aanduiding<<}

had durven wagen, zelf in de lucht gestegen was en, in het nederkomen, zijn ligchaam te pletteren gevallen was.’ - Uit de zedekunde leerde hij de Dames, ‘hoe de tegenwoordige tijden door derzelver geheel veranderde gedaante en omstandigheden, en door de noodwendige gevolgen hieruit voortvloeijende, datgene wettigden en billijkten, wat voorheen door allen, en overal, voor onzedig, onbillijk en onwettig gehouden was: en dat het thans aangenomen was, dat datgene, wat de een deed of dorst te doen, hoe apocryph de basis van dezen handel ook scheen, ook door den anderen mogt gedaan worden - wijl anders, daar toch het kwaad geschiedde, de eerste alleen profiteren zou: iets, dat met de eerste grondregelen der Natuur, als welke hare gaven en voordeelen in het algemeen verdeelt, strijdig zoude zijn.’ En de Dames, die met Mahomets eenigzins strengere zedeleer ook niet hard wegliepen, lieten zich dit welgevallen. - Door de Scheikunde wist hij zijner leerlingen te beduiden, ‘dat donder en bliksem niet dan gemeene wederverschijnsels waren, en dus eerbied noch ontzag voor derzelver grooten bewerker behoefden in te boezemen, daar hij, Jan Perfect, dezelve met kruid op een tinnen bord, zoo de Dames daar plaisier in hadden, slag voor slag en even zoo goed wist na te maken,’ - Van de Geneeskunde leerde, hij, ‘dat het lang of altoos leven van den mensch, door gepaste middelen zeker te bewerken, tot nu toe, alleen daarom, problematiek gebleven was, wijl men door gepaste uitrekeningen van alle de onfeilbare Remediën, nog geen Compositum uit dezelve gemaakt

{==187==} {>>pagina-aanduiding<<}

had, welk door eenen behoorlijken graad van Combinatie, even krachtdadig op alle kwalen te gelijk had weten te werken, als een ieder in het bijzonder op eene kwaal werken kon. Doch sedert dat Helvetius gevonden had, dat niets meer afdoende was tegen de Pleuris dan het bloed van versch gekeelde bokken, en dat de Bergschotten, nagenoeg het beschaafdste volk des aardbodems, dat zelfde bloed tegen de derdendaagsche koorts, de zogverplaatsing en de likdoorns gebruikten, en de Esquimaux, die ook niet gek zijn, er zich van tegen de hondsdolheid bedienden, kwam het hem, Jan Perfect, als niet onmogelijk voor, nemaar als hoogstwaarschijnlijk, dat dit eigenlijk het zoo beroemde Elixir Vitae of de algemeene Levens-Artsenij zoude zijn, waaraan nu reeds zes duizend jaar met zoo veel succes gedacht en over gesproken geweest was. Helvetius was inmiddels zelf aan de Pleuris gestorven: doch wat bewees dit anders, dan dat Helvetius toch ook wel wist, wat de Pleuris was; en de Bergschotten en de Esquimaux wisten ook wel wat zij deden!’ - Verkozen de Dames iets van de Mechanica of de werktuigkunde? hier was hij ook bij de hand: ‘deze wist hij, in hare Simplicia et Composita, als daar waren, hefboom, weegschaal, wig, katrol, hellend vlak, schroef en rad, het gezelschap naar behooren uit te leggen: deszelfs aandacht voornamelijk op de perfectibiliteit der veêr zoekende te vestigen, en daaruit de Dames te bewijzen, hoe het slechts van het goed uitvinden van zulk eene zoude afhangen, om de geheele wereld tot zijne beschikking te kunnen krijgen en het Perpe-
{==188==} {>>pagina-aanduiding<<}
tuum mobile of de onophoudelijke werking en beweging voort te brengen. Hij, Perfect, en een zekere Archimedes voor hem, hadden hierop lang gewerkt, en hij geloofde thans, zeer aardig, op den weg te zijn.’ - Met een vrolijk, hoewel zedig lachje beaamden de Tripolitaansche schoonheden deze zonderlinge stelling der onophoudelijke werking: doch wat haar teeder hart nog wel het allermeeste voldeed, het was, toen onze Wijsgeer goedvond, om haar het Systema van den grooten Newton op zijne (Jan Perfects) eigene, en eigenaardige manier met alle deszelfs geuren en kleuren uit te leggen, en zijne verhevenheid boven alle de stelsels van andere Wijsgeeren aan den dag te leggen. Want hoe zeer zij, in vorige lessen, zich de draaibollen van Carlesius hadden laten welgevallen, en er reeds zoet mede in de rondte sprongen, de aantrekkingskracht evenwel van den roemvollen. Engelschman had zoo iets verrukkends en daarbij zoo geheel onwederstaanbaars in hare oogen, in haar hart, in haar gevoel, in geheel haar wezen, dat zij, om volslagene Newtonianen te worden, slechts de gelegenheid behoefden, om er, welk eenen aanhanger van dezen doorluchtigen Philosooph ook, allerijverigst van te mogen overreden.

Het plan van Perfect, weten wij, was geweest om haar de volmaking smakelijk te maken, en zijne eigene sekse alsdan de volmaaktheid door haar, - als het ware te inoculeren. Doch gelijk het meer bij groote mannen gaat, hij slaagde zoo wel in het eerste, dat hij hierdoor geheel en al het tweede uit het gezigt verloor. Alles

{==189==} {>>pagina-aanduiding<<}

beviel wat Perfect zeide, alles had bijval wat Perfect deed. Men verlangde naar het uur dat hij kwam als naar dat, waarop de Confituren en de taartjes binnen gedragen werden. Het Marionettenspel zelve, volgens Du Tott het aangenaamste tijdverdrijf der Turksche Schoonheden, beviel haar niet meer dan de lessen van Perfect: en dikwerf zag men haar, op hetzelfde ogenblik, hare aandacht op Pollichinels dispuut met den duivel, en op de diepzinnigste questies van Perfect omtrent de zielsverhuizing der oude Wijsgeeren, met dezelve leergierige inspanning, vestigen.

Het hoofd des Leydenaars raakte aan het waggelen. Hij zag het werk zijner handen tierig bloeijen: en hij zag nog meer dan er waarlijk in te zien was. Hij werd opgeblazen, trotsch en vermeten, gelijk dit zijn zwak bij den voorspoed was. Wij herinneren ons, hoe hij zich met de Palestijnsche heeren bedrogen had: deze wachtten naar het einde en duldden inmiddels de aanvoerende middelen. Met de Turksche Dames en dezer hare begrippen omtrent de volmaaktheid was het even eens gelegen. Tot nu toe hadden zij alles voor eene aangename tijdpassering, voor vrolijke kortswijl - voor eene grap aangezien, en zij wachtten naar iets wezenlijks. Dit bemerkte de heer Perfect niet, of hij zag het, toen het te laat was. Hij zag in zijn werk alleen volmaaktheid te gemoet: en nimmer was hij de onvolmaaktheid zoo nabij als thans.

De proefondervindelijke wijsbegeerte was aan de orde

{==190==} {>>pagina-aanduiding<<}

van den dag: en al, wat onze Wijsgeer verhaalde en bewees, maakte voldoenden opgang. Dat dit nu eigenlijk het punt was, van waar men onder zeil moest gaan, om de mannelijke volmaaktheid per vehiculum faemineam van vrouwelijke instructie en opvoeding te bereiken, hieraan twijfelde geene der Dames en vooral twijfelde Fatmé er niet aan.

Fatmé was de jongste der vrouwen van Achmet bij verre niet: maar zij was de teederste, en juist daarom diegene, welke het meest naar wetenschap en volmaking haakte. De natuur of de kinderziekte had haar met eene vlak op het linkeroog begaafd, welke, zonder haar schooner te maken, evenwel eene soort van Sympathie bij haar, voor Perfect, die maar één oog had, te weeg bragt: eene Sympathie, welke daardoor nog meer versterkt werd, wijl Fatmé zich weinig meer van de aanstaande volmaking van Prins Achmet, in betrekking met hare eigene volmaking, durvende voorstellen, haar leven echter niet geheel aan de onwetendheid wilde wijden. Perfect had haar uit de Desticha van Cato geleerd, ‘hoe zonder wetenschap het leven van den mensch slechts een bestendige dood was:’ en zij had zich voorgenomen om, door welke middelen ook, zoo wijs te worden als mogelijk was.

Het was op eenen zomeravond, dat de goede Perfect, zijne Dictata onder den arm, naar gewoonte zijn namiddags-Collegie in het Serail kwam houden. Hij vond niemand in de Appartementen. De meeste Dames waren,

{==191==} {>>pagina-aanduiding<<}

of onder het opzigt van hare oppassers op de Rivier gaan varen, of vermaakten zich afgezonderd in hare vertrekken: geene was bij de hand. De heer Perfect pakt zijne boeken weder op, wil den gewonen uitgang wederom door: doch hij vind de poort gesloten. Hij neemt dus voor, om, den schoonen tuin door, naar huis te trekken. De bekoorlijkheid des oords, welk hem nog weinig bekend was, zet hem in verrukking. Hij kruist links en regts, wandelt met het grootste genoegen en doorsnuffelt alles. Alles is even bekoorlijk! de heerlijke lommer, de verkoelende fonteinen, de balsemachtige lucht, de aangename schakering der heerlijkste bloemen, de liefelijk kronkelende beekjes, het hemelsche gezang der duizend en duizend schelle woud- en luchtbewoners, die het schoonste Concert ongedwongen opheffen.... alles brengt onzen Wijsgeer in vervoering, opgetogenheid! - eene opgetogenheid, welke nog vermeerderd wordt, toen hij, ter zijde der laan, die hij in verrukking doorwandelt, in een naast aan gelegen prieel, eensklaps het voorwerp zijner teedere Sympathie, de schoone Fatmé, in eenen zachten slaap gedompeld aantreft.

De avond was verrukkelijk! en in het oog des grooten mans was Fatmé het bekoorlijkste voorwerp der Natuur! De thans getemperde warmte van het gloeijende klimaat hing, met derzelver geheelen zegenenden invloed, op Jan Perfect, en vervulde hart zoo wel als zinnen. De Natuur, geheel het geschapendom, gehuld met al wat schoon en teeder was, scheen op dezen betooverenden avond in zegepraal - zij scheen zegepralen te beloven. Perfect

{==192==} {>>pagina-aanduiding<<}

is vervoerd, buiten zich zelven: wat hij bestaat, wat hij ondervindt, wat hij mededeelt, weet hij zelf niet, maar een zucht ontsnapt den geklemden boezem en deze zucht drukt uit - ‘Volmaaktheid!’

Fatmé ontwaakt en meent te verschrikken. Zij schijnt boos te zullen worden, en doet noch het eene noch het andere. Jan Perfect vergeet zijnen stand, zijne wijsbegeerte - vergeet zelfs de lessen der ondervinding - hij zucht alleen naar volmaaktheid - niet dan naar volmaaktheid: en, wordt vermeten. De schoone ziet met haar goede oog teederlijk in het zijne - eenige! - Zij wordt zwak, zwak uit gevoel, zwak uit begeerte naar ondervinding!..... maar laten wij de gordijn voor een tafereel vallen, dat gevoelige harten, alleen naar mate van de digtheid des floers, waarderen, waarmede de zedigheid hetzelve bedekt! ‘Volmaaktheid!’ roept Perfect, uit den sluimer der liefde ontwakende. ‘Volmaking!’ lispelt Fatmé.

‘Ik zal u volmaking! ik zal u volmaaktheid!’ laat zich, op dat zelfde oogenblik, de zwaarste bassetaille, welke ooit de Natuur in iemands keel ophing, van tusschen de Berceaux van Lila en Jasmijn, die het gezegend paar besloten, ontzettend, verschrikkelijk hooren: en eensklaps schiet Ismaël, de oude Dey van Tripoli, te voorschijn, die in woede ontdekt had, hoe twee ellendige slaven zich, der volmaaktheid ten gevalle, vergeten dorsten. Hij valt, met de bloote sabel in de vuist, op het ongelukkige paar aan, welk zich voor zijne voeten

{==193==} {>>pagina-aanduiding<<}

werpt, en wil in éénen slag, beide hoofden van den romp doen vliegen, toen hij zich herinnert, dat de eer van zijnen zoon niet genoeg zou gewroken zijn, wanneer hij de misdadigen door zulk eenen zachten dood strafte: en Fatmé vooral, als de eer van zijn geslacht zoo snoodelijk geschonden hebbende. Hij laat zijn zwaard vallen; sluit vervaarlijk op zijne vingers: en, op het oogenblik zelve, staan zes afschuwelijke, zwarte, boomsterke slaven van die rampzalige soort, welke de Harems van Turkije opleveren, achter hem: en, op zijnen wenk, worden beide gelieven, elk afzonderlijk, in eenen afgrijsselijken kerker geworpen.

Droevige, bittere stof tot overdenking had onze Wijsgeer! Ellendiger hadden hem zijne loffelijke pogingen nimmer kunnen opbreken. Hij wist hoe hij hier gekomen was: maar het was onzeker, hoe hij er weder uit zou komen. Alleen dit was buiten twijfel, dat zulks niet anders dan slecht konde zijn. - ‘Wat, op de keper beschouwd, had hij echter gedaan? Slechts het goede had hij gewild: en zoo hij, in cas voorhanden, de volmaaktheid dáár gezocht had, waar juist hij niet geroepen was om dezelve te vinden, de verleiding was te groot geweest: alles had zamen geloopen: en nog was, aan het eind des werks, de volmaking het doel zijner pogingen geweest. Wat echter zou er van zijn droevig lot worden?’

Dit kon hij door de tralies van zijn akelig kerkerhol gewaar worden. Maar de les der ondervinding feilde in

{==194==} {>>pagina-aanduiding<<}

alles en altoos bij onzen Wijsgeer, hoe zeer dan ook geheel zijn leven eene onafgebrokene school van leerrijke gewaarwordingen voor hem geweest was: en de hoogmoed veranderde vaak zijne droevigste denkbeelden in geruststellende, vrolijke gewaarwordingen. Hij zag eenen hoogen mast voor zijne gevangenis oprigten: en eensklaps zet hij het zich in het hoofd, of niet welligt de oude Dey van Tripoli slechts met hem gekortswijld heeft? - en dat men den zede- en volmaaktheidsleeraar van het Serail eenen ijdelen schrik had willen aandoen, zoo dat, in plaats van hem voor eene vrolijke conversatie met eene der favorieten van Achmet te straffen: - iets dat, aangezien het prijswaardige doel, slechts broederlijke vermaning, op zijn best eene ligte kastijding verdiende, - men integendeel hem de hulde der burgerij kwam aanbrengen, en Meiboomen voor zijne deur ging oprigten: daar helaas! de eenige eer en ceremonie, welke men met den ongelukkigen voorhad, hierin bestond, om hem nog voor zonnenondergang, levendig te spietsen.

Perfect, de wederom te leur gestelde Perfect, bevond zich in dubbel deerniswaardige omstandigheid, toen hij eindelijk deze bittere tijding ontving! In geene omstandigheden van zijn leven, had hij zich zoo verwenscht, als hij zich thans verwenschte. Dan het had dezelfde uitkomst, welke zijne vorige verwenschingen gehad hadden, en welke altoos die van zulke lieden hebben, welke vergeten om vooraf te overdenken, of er misschien nog iets verder te zien is dan de punt van hunnen neus! - Zijne wanhoop bleef en zijn ijdel geschreeuw baatte niets!

{==195==} {>>pagina-aanduiding<<}

‘Hij komt er toch nog al gelukkig af!’ zelde de oude Vorstin, moeder van Achmet.

‘Ik ben blij, lieve Mama! dat het uwe goedkeuring heeft!’ antwoordde de jonge Vorst.

‘Hemel! heet uwe Majesteit dat, er nog al wel van afkomen!’ lispelde eene zestienjarige zwartoogige Staatdame van de oude Vorstin.

De uitlegging van deze drie verschillende aanmerkingen was deze! De Vorstin moeder, die eene geborene Christin was, droeg nog altoos belang in al wat, maar eenigzins, Christensch was: en hierom was zij ook, voor onzen Wijsgeer, in de bres gesprongen. ‘Mijn dierbare zoon!’ had zij tegen Achmet gezegd, die zoo even van zijne reizen terug kwam: ‘mijn lieve Achmet! schenk den ongelukkigen het leven, om haar, die u het leven gaf: ik bid, ik smeek er u om!’

‘Va!’ had Achmet na lang overpeinzen geantwoord: want, als een gehoorzaam zoon en toegevend kind, weigerde Achmet zijne moeder niet gaarne iets, vooral wanneer het hem niet veel kostte: en tegen zulk eenen pathetieken aanval van moederlijke teederheid als deze, was hij niet bestand geweest. ‘Maar,’ had de Vorst vervolgd, ‘gij weet het, lieve Mama! de wet moet nagekomen worden, al was het dan slechts voor het oog der menschen: want reizen perfectionneert, gelijk UE. weet, en ik voor mij heb anders de meeste mijner

{==196==} {>>pagina-aanduiding<<}

zwakken in Parijs mooi afgelegd!’ - ‘Daarom ook, lieve zoon!’ sprak de goede Vorstin, ‘want zoo in Parijs ieder Wijsgeer gespietst werd, die in eene Berceau met eene vrouw betrapt werd,.... gij begrijpt mij?’ - ‘Gewis, hernam Achmet, dan zou er tegen den winter geen brandhout te vinden zijn, en de scheepsbouw meer dan ooit kwijnen. Maar de wet moet haren gang behouden.’ - ‘En die wet, Achmet! is?’ - ‘Dat de mogelijkheid van weder te zondigen, diengenen benomen werde, die stout genoeg was om dus te zondigen, en dat hij, tot eeuwig hartzeer en wroeging, die sekse als slaaf diene, welke hij eens als vrijman zijne dienst aanbood.’

De oude Mevrouw, die over zaken van zekere Natuur thans geheel anders begon te denken, dan zij voor veertig jaren welligt zoude gedaan hebben, begreep dat zij voor den goeden Perfect - daar hij nu toch niet sterven zou: - zoo veel als een lotje uit de loterij getrokken had. ‘Hij komt er toch nog al gelukkig af!’ zeide zij daarom, bedankte haren Zoon voor deszelfs inschikkelijkheid, en verheugde zich, eenen Christen gered te hebben!



{==197==} {>>pagina-aanduiding<<}

Zeven en twintigste kapittel.

Zes weken na die redding, en toen de Wijsgeer Perfect wederom zoo even op de been was, werd er een Cartel van uitwisseling van slaven en krijgsgevangenen, tusschen den Kapitein Cornelis Schrijver, uit naam van de Republiek der Vereenigde Nederlanden en den Doorluchtigen Dey van Tripoli tot stand gebragt, ‘en de Heer Jan Perfect, de zone Ezechiëls, voornaam Apotheker te Leyden, stond, vooraan, op de lijst der gerantsoeneerde Hollanders, welke, te dier tijd, uit de verdoemelijke slavernij der heidensche Turken gered werden:’ gelijk zich de vrome Amsterdamsche Predikant Wilhelmus Snavelius, in eene stichtelijke leerrede over Jeremias 51, vers 27, die om derzelver belangrijke schoonheid door den druk werd gemeen gemaakt, zeer eigenaardig hooren liet. En het was, bij gelegenheid van deze zoo geheel onverwachte uitwisseling der Christenslaven, door den heere Schrijver te Tripoli gedaan, dat Jan Perfects eerste twijfelingen omtrent der menschen algemeene vol-
{==198==} {>>pagina-aanduiding<<}
maaktheid begonnen op te dagen. ‘Want,’ zeide zijn Edele na rijpe overweging - en hiertoe had hij tijd en gelegenheid gehad! - ‘zoo ik waarlijk geroepen was geweest om de volmaaktheid mede tot stand te brengen, dan had het waarschijnlijk moeten zijn, dat vooreerst de volmaaktheid in der daad op handen geweest ware: en de volmaaktheid op handen zijnde, hoe kon het dan in het groote plan komen, dat dezelve door de geheele onvolmaaktheid van mij, haren eersten en besten Apostel, te weeg gebragt werde! En waarom is de Wel Edele Gestrenge heer Cornelis Schrijver juist zes weken te laat op de reede van Tripoli aangekomen, of waarom is de oude heer Sultan juist zes minuten te vroeg in de Berceau van Jasmijn en Lila gekomen!’

Binnen kort ging de reis naar Holland aan: en met een beklemd gemoed naderde onze held de anderzins zoo lang gewenschte Vaderlandsche kusten. Toen hij in Amsterdam kwam, liep men van alle kanten uit, om de ongelukkigen te zien, die in de verdoemde slavernij der heidensche Turken gelegen hadden en uit dezelve gered waren: en onder dezelve baarde de Wijsgeer Perfect de meeste opmerking. Dominé Snabelius vergeleek hem bij den kerkvader Origines, ‘die,’ zeide hij, ‘ook om het goede, om het volmaakte geleden, ja even als Perfect geleden had.’ Hij presenteerde hem aan zijne vrouw en aan de Dames van hare kennis, die op een kopje thee bij haar te visite waren. Deze vonden echter zoo weinig raars in hem en in zijn wedervaren, dat zij meenden, hij had, wat haar aanging, met zijne originaliteit wel in Tripoli mogen blijven zitten.

{==199==} {>>pagina-aanduiding<<}

Toen de goede Perfect in de trekschult naar Leyden zat, waar hij zich in het ruim alleen bevond, overliep hij bij zich zelven, wat hij in den tijd van tien jaren achtereen voor de Perfectibiliteit van het menschdom al gedaan, en wat hij of het menschdom er bij gewonnen had? - Hij zag dat de balans gebrekkig uitkwam: en toen hij de zijne, bijzondere, had opgemaakt, riep hij weemoedig uit: ‘moest ik daarvoor in Braband half dood gepurgeerd en bestolen, in Engeland bijna opgehangen worden? op de Spaansche kust schipbreuk lijden en in de Inquisitie versmachten? door eene Parijssche Artiste opgeligt, door eenen vriend in Italië in de gevangenis gebragt, door eene sentimentele vrouwe verraden, door de Palestiners bedrogen en gehoond, door de Paralapapappers verguisd en door eenen smerigen kelapper in Wijsbegeerte overtroffen worden? In Tunis nog erger dan geëmpaleerd worden?.... En moest ik hierbij, niet alleen mijn regteroog ten beste geven, maar ook.... zelfs.... ach!.... helaas!.... helaas!.... ach!.... ach helaas!.... ach!... en ach!.... en ach!’

‘En dat alles, domme ellendeling!’ viel hem de heer Habacuc Knaagwurm, wien hij van wege de duisternis niet opgemerkt had, in de rede, ‘en dat alles, met dat gevolg, dat gij de wereld nog gekker en nog slechter moest wedervinden, dan gij die gelaten hadt! Ik heb het u gezegd! de mensch is zoo min voor volmaaktheid vatbaar als de wilde dieren, om zachtmoedigheid uit te oefenen, de duiven om ten oorlog te trekken en de

{==200==} {>>pagina-aanduiding<<}

oesters om bons mots te zeggen! Een ieder moet bij het zijne blijven: - dit alleen is der menschen wijheid! Iedere eeuw heeft hare uitzinnigheden gehad: die van de onze was de hersenschim der volmaking! Wij streven naar denkbeeldige schoonheden, welke het ons te midden des strijds van menschelijke hartstogten, onmogelijk is te bereiken! - Waartoe zich in de wolken van hoogdravende hersenschimmen te gaan verliezen! daar het gezond verstand ons raadt, om, met wijsheid en ondervinding, stil en bedaard op de aarde te blijven zitten!

‘Doch van alle volmaaktheidsplannen,’ vervolgde de onvriendelijke Wijsgeer, ‘was die uwer tegenwoordige algemeene opvoeding, nog wel de onzaligste. Vergeef mij mijne vrijpostigheid, Mijnheer Perfect! maar deze is, in massa genomen, bijna zoo zot als UE. zelve! Alles, geloof mij, hangt in de jeugd, van een goed hart, eenen goeden kop en van grondbeginselen, en niet van gelijk geschorene kosmopolitische, of, wilt gij dien eenen nog fraaijeren naam geven, van philantropische opvoedingsplannetjes af, die, in navolging van nieuwerwetsche, Tudeske en Semi Tudeske geleerdheid, thans als wilde struiken, en in onrijpe vruchten overal opschieten: en, welke, in de vooronderstelling alleen, eener geheele, ophanden zijnde, omkeering, zoo van zaken als menschen en hartstogten, intusschen dienen, om het jeugdelijke gemoed, het jeugdelijke gestel en ook het jeugdelijk denkbeeldige, geheel te veranderen, maar niet te verbeteren. Bespiegelingen, welke

{==201==} {>>pagina-aanduiding<<}

in het afgetrokkene even als het gevoelen van zekeren Wijsgeer, “dat de menschen gemaakt waren om op handen en voeten te loopen,” zoo lang er geen dwang aan gehecht wordt, om dezelve op te volgen, onzondig en onverschillig zijn; doch welke, in regels en in wetten overgaande, meestal doodelijk worden: daar toch de goede mensch, wanneer hij aan zich zelven, aan zijn eigen goed hart en zijn goed oordeel, overgelaten wordt, zich vrij wat meer volmaakt, dan wanneer hij altoos door dezelfde handen, altoos volgens hetzelfde voorschrift gekneed, en daarna op dezelfde wijze, in denzelfden oven te bakken gezet wbrdt. Opvoedings-Systemata, Mijnheer Perfect! zijn reeds op zich zelve onvolmaakt, wijl er geen Systema op aarde bekend is, dat voor allen, zelfs niet voor velen, berekend is. Een Systema, volgens welk alle kinderen, zelfs die van slechts een uwer zoogenaamde Instituten, zouden kunnen opgebragt worden, is reeds op zich zelve onzin! En gelukte het al eens, dat men, volgens een, bij verre nog niet aanwezig plan, zulks konde werkstelligen, wat anders zoude zulks het menschdom, dan de eenvormige houding eener geschorene hegge geven? Is de mensch daartoe geboren? Neen, Mijnheer! Verscheidenheid vermaakt, verscheidenheid is nuttig, verscheidenheid is noodzakelijk, want zij is eene wet der Natuur, welke men voorgeeft zoo digt mogelijk te willen naderen, en van welke men echter zich zoo veel mogelijk verwijdert. Aan de Natuur gaat men onze veld- en tuingewassen toevertrouwen, mits de grond goed, en het klimaat voor de planten berekend

{==202==} {>>pagina-aanduiding<<}

zij! en zou dan aan die zelfde goede Natuur de mensch, haar edelst en zich zoo goed ontwikkelend product, niet mogen toevertrouwd worden, wanneer slechts het hart wel geplaatst, de kop in orde en de grondbeginsels goed zijn?’

‘Het originele,’ vervolgde de Wijsgeer Habacuc, met nadruk op zijne woorden rustende, ‘het originele, het oorspronkelijke, is toch ook zoo iets! - iets dat den edelen, den vrijen man, zoo bijzonder fraai, zoo sierlijk staat!’
‘Zoo sierlijk staat!’ pruttelde Perfect, hem met eenen bangen zucht in de rede vallende. ‘Dat hebben mij die Dames wel anders geleerd, die bij Jufvrouw Snabelius op een kopje thee te visite waren!’

‘Niet alles, wat origineel genoemd wordt, staat daarom in verband met u,’ hernam de Wijsgeer, over de misvatting van vriend Perfect meesmuilende: ‘maar dat schoone, dat originele, waarvan ik thans spreek, 's menschen eerste karaktertrek, dat kenmerk van mannelijke denkingskracht, die edele uitkijk, door zelfstandig gevoel en aangeborene wijsheid te weeg gebragt, wordt bijna altoos, door dat gelijke fatsoeneren der halve geleerdheid, uitgedoofd of verstikt. Men heeft voorheen als een geluk gerekend, dat de weg der geleerdheid moeijelijk was, en oorbaar gevonden dat dezelve moeijelijk gehouden werde: in der daad men had hiertoe groote reden! Wat is thans het gevolg van tegenovergestelde grondbeginsels? Wij scheppen duizend kleine

{==203==} {>>pagina-aanduiding<<}

mannetjes, wij sluiten de deur voor die eenige weinige groote mannen, die hun vaderland en hunner eeuw tot sieraad verstrekken moesten, en wij allen worden er over het algemeen niet beter, niet wijzer en vooral niet gelukkiger door. Ik vraag het u! Is er een land bekend, waar deugdelijker opvoeding aan jonge lieden van alle standen gegeven wordt dan in Engeland? Was er voorheen een land, welk grooter mannen opbragt dan Holland? - Wat echter, Mijnheer de Apotheker! wisten onze voorvaders van die die geforceerde opvoedingen, wat weten de Engelschen er thans nog van? en zoo diegenen, in ons oog, gelijk hebben, als bewerende, dat eene volstrekt Nationale en algemeene opvoeding of hersenschim zij of, zoo al eens mogelijk, zij nadeel aanbrengen moest, hierbij staande houden en door de uitkomsten bewijzen, dat het eenig mogelijke Nationale schoolwezen, des ongeacht, in Engeland alleen plaats heeft: dat is - waar men van eenen ieder in zijnen stand, eenen man zoekt te maken: en waar - hoe men dan anders over die Natie begeere te oordeelen! - waarlijk mannen gevonden worden, - wat heeft men dan, vraag ik andermaal, te denken, van die hooggeroemde emphatisch voorgestelde en despotisch doorgezette opvoedingsplannen van volkeren, die zoo vele eeuwen langer in den nacht der onkunde en botheid doorbragten, dan deze of wij? - Duitschland, welk zelve eerst sedert weinige jaren de pogen begint te openen, om den staat harer onwetendheid met een waar gevoel van verbeteringslust te beschouwen, doch welk, in den loop zelven harer aanzienlijke vorderingen, niet

{==204==} {>>pagina-aanduiding<<}

heeft nagelaten eene menigte voorbeelden van valsch vernuft en wanstaltigen smaak op te leveren - Duitschland, in tegenoverstelling van Frankrijk en Groot Brittanje, nog niet geheel ontwaakt, nog sluimerende, en welk ons echter thans in smaak en vernuft, zoo wel als in zoo vele takken van geleerdheid, wetten zou willen voorschrijven - kan, vraag ik, dat zelfde Duitschland, trotsch op zijne Extract- en Compendium-makers en op maar weinige thans aanwezige geleerden, ware geleerden - op mannen bogen? - baken voor alles overwegende, alles doorgrondende zelfdenkers?

‘Mijnheer Perfect!’ dus eindigde de onheusche Antagonist der algemeene volmaking, ‘de Natuur kent geenen dwang: en nimmer was het geweldige duurzaam! Het is buiten alle tegenspraak, dat de grootste mannen, welke de latere tijden, zoo wel als die, welke de zoo geleerde als strijdbare oudheid te voorschijn bragten, in tijden verschenen zijn, waarin alle onze nieuwerwetsche opvoedingsplannetjes nog geheel onbekend waren: dat menschenkennis en ondervinding hun van de vroegste tijden af leeraarden, dat de beste opvoeding diegene zij - welke het vernuft zelve aan het vernuft weet te geven: en dat niets zoo zeer tot de barbaarsche onbeschaafdheid terugleiden kan als het ontijdig en daarom onverstandig na jagen der volmaaktheid zelve!’

De heer Habacuc had gesproken en de heer Perfect had met beide ooren toegehoord. ‘Ik wil gelooven,’ zeide hij eindelijk, ‘wat gij beweert! ten minste, ik kan niet

{==205==} {>>pagina-aanduiding<<}

tegenspreken: en hierin eindigt, bij mij, alle menschelijke wijsheid! maar het was toch vrij wat beter geweest, wanneer het zich in het groote plan had kunnen schikken, dat gij in de Leydsche schuit hadt gezeten, toen ik ter volmaking van het menschelijke geslacht uitvoer, dan nu dat ik er, zoo bijzonder onvolmaakt, afkome!’

‘Gedane zaken hebben geenen keer!’ zeide de Wijsgeer Habacuc, het klokhuis van zijne pijp langzaam op den hak van zijne laars uitkloppende. ‘Menschelijke wijsheid en ondervinding,’ vervolgde hij, ‘zijn dikwerf nog duurder gekocht, en waren, op de keper beschouwd, veelal niet meer waard dan mijne vuile pijp! Wie kent de bedoelingen eener geheimzinnige Natuur! Wie weet of, zonder volmaakt te zijn, alles we ingezien, niet overal ten beste is? en of uw staat van tegenwoordige onvolmaaktheid niet juist dien eenigen graad van volmaaktheid in zich bevat, voor welke U Wel Edele ab ovo berekend waart!’

‘Dat moogt gij met Jufvrouw Snabelius afhandelen!’ zeide Perfect, eenen diepen zucht lozende.

EINDE.



(*) Nisiutile est quod facimus, shilta est gloria.

(*) Eene soort van verzamelplaatsen, waar zich, alle avonden, bijna de geheele Brabandsche Natie vervoegt.

(*) Met zulke benaming, bedoelt men in Braband, die Classe van menschen, welke men hier te lande met den niet minder vernuftigen naam van Jan Hagel begunstigt.

(*) In bijna ieder groot dorp van Engeland laat de Rector of predikant zijne bediening door eenen gehuurden en meestal ellendig betaalden Vicar of Substitut waarnemen.

(*) Professor Pallot te Edenbourgh.

(*) Beter is het voor te komen, dan voorgekomen te worden.

(*) De Abderieten of de Republiek van Abdera.

(*) Hij is de vader, wien het huwelijk als dusdanigen aanwijst.

(†) Het huwelijk is eene natuurlijke en wettige vereentging van man en vrouw, zoo dat dezelve van die twee slecht één maakt.

(*) Hetgene de Zwitsers hunnen Loustic, of den grappenmaker van het Regement noemen.

